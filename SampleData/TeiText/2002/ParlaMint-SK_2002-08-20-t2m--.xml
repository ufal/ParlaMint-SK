<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xml:id="ParlaMint-SK_2002-08-20-t2m--" xml:lang="sk">
   <teiHeader>
      <fileDesc>
         <titleStmt>
            <!-- TODO -->
            <meeting ana="#parla.term #parla.uni" n="2">2</meeting>
            <meeting ana="#parla.meeting #parla.uni" n=""/>
            <!-- TODO -->
         </titleStmt>
         <editionStmt>
            <edition>3.0a</edition>
         </editionStmt>
         <extent>
            <!-- TODO -->
         </extent>
         <publicationStmt>
            <!-- TODO -->
         </publicationStmt>
         <sourceDesc>
            <bibl>
               <!-- TODO -->
               <date when="2002-08-20">2002-08-20</date>
            </bibl>
         </sourceDesc>
      </fileDesc>
      <encodingDesc>
         <!-- TODO -->
      </encodingDesc>
      <profileDesc>
         <settingDesc>
            <setting>
               <!-- TODO -->
               <date when="2002-08-20">2002-08-20</date>
            </setting>
         </settingDesc>
         <!-- TODO -->
      </profileDesc>
   </teiHeader>
   <text>
      <body>
         <div>
            <u xml:id="ParlaMint-SK_2002-08-20-t2m--.u1" who="#PavolHrušovský.1952" ana="#chair">
               <seg xml:id="ParlaMint-SK_2002-08-20-t2m--.u1.p1">Prosím všetkých pánov poslancov, aby zaujali miesta v rokovacej sále. Panie poslankyne, páni poslanci, prosím, dostavte sa do rokovacej sály. Prosím pánov poslancov, aby sa dostavili do rokovacej sály. <kinesic type="ringing"><desc>Zaznievanie gongu.</desc></kinesic> Panie poslankyne, páni poslanci, prichádza pán prezident Slovenskej republiky.</seg>
            </u>
            <u xml:id="ParlaMint-SK_2002-08-20-t2m--.u2" who="#JozefMigaš.1954" ana="#regular">
               <seg xml:id="ParlaMint-SK_2002-08-20-t2m--.u2.p1">Vážené panie poslankyne, vážení páni poslanci, milí hostia, srdečne vás vítam na slávnostnom stretnutí poslancov Národnej rady Slovenskej republiky pri príležitosti 10. výročia prijatia Ústavy Slovenskej republiky a skončenia II. volebného obdobia Národnej rady Slovenskej republiky. Osobitne vítam prezidenta Slovenskej republiky pána Rudolfa Schustera <kinesic type="applause"><desc>Potlesk.</desc></kinesic>, predsedu vlády Slovenskej republiky, pána Mikuláša Dzurindu <kinesic type="applause"><desc>Potlesk.</desc></kinesic>, členov vlády Slovenskej republiky a ďalších hostí. <kinesic type="applause"><desc>Potlesk.</desc></kinesic> Dnešné naše stretnutie je stretnutím záverečným. Preto sa spolu zamyslime nad dňami, ktoré sme spolu strávili. Je to príležitosť na bilancovanie, na pohľad dozadu, ale aj do budúcnosti. V tomto bilančnom stretnutí treba povedať, že sme počas tohto volebného obdobia pocítili aj silu tvrdej nevyhnutnosti, keď sme spomínali a minútou ticha si uctili aj tých, ktorí nás navždy opustili. Pripomínam, že to bol Ing. Jozef Zlocha a Dr. Dušan Slobodník. Teraz odovzdávam slovo podpredsedovi Národnej rady Slovenskej republiky pánu Pavlovi Hrušovskému a prosím ho, aby sa ujal slova.</seg>
            </u>
            <u xml:id="ParlaMint-SK_2002-08-20-t2m--.u3" who="#PavolHrušovský.1952" ana="#chair">
               <seg xml:id="ParlaMint-SK_2002-08-20-t2m--.u3.p1">Panie poslankyne, páni poslanci, prosím teraz pána predsedu Národnej rady Slovenskej republiky pána Jozefa Migaša o zhodnotenie činnosti Národnej rady, jej výborov a poslancov za II. volebné obdobie Národnej rady Slovenskej republiky a zároveň pripomenutie si 10. výročia prijatia Ústavy Slovenskej republiky. Nech sa páči, pán predseda, máte slovo.</seg>
            </u>
            <u xml:id="ParlaMint-SK_2002-08-20-t2m--.u4" who="#JozefMigaš.1954" ana="#regular">
               <seg xml:id="ParlaMint-SK_2002-08-20-t2m--.u4.p1">Vážený pán prezident, vážené panie poslankyne, páni poslanci, vážený pán predseda vlády Slovenskej republiky, vážení členovia vlády Slovenskej republiky, ctení hostia, dámy a páni, dovoľte mi ešte raz vás privítať na slávnostnom stretnutí poslancov Národnej rady pri príležitosti ukončenia II. volebného obdobia a osláv 10. výročia prijatia Ústavy Slovenskej republiky. V tejto chvíli stojíme pred hodnotením pôsobenia Národnej rady počas uplynulých štyroch rokov. Voliči v roku 1998 v slobodných a demokratických voľbách rozhodli o tom, v akom politickom zložení obsadíme parlamentné kreslá a podelíme sa o štátnu moc. Na nás poslancoch zákonodarného zboru záležalo, či naplníme ich očakávania a pomery určené výsledkom volieb zachováme počas celého funkčného obdobia. I jedno, i druhé vchádza do histórie ako realita. Predpovedané krízy a rozpad moci sa nám vyhli. Pravda možno si položiť otázku, či je to už príznak rodiacej sa politickej stability na Slovensku. Veď tá má aj svoju vonkajškovú podobu, ktorá sa prejavuje v nestabilite politických strán, ktoré sa štiepia. Zakladajú sa nové subjekty, čoho dôsledkom je preskupovanie poslancov z pôvodných klubov, ktorých zloženie určil volič. Prílišná atomizácia politickej scény, programová nevyhranenosť nových prírastkov a nástup populistickej vlny sa, prirodzene, odrazili aj na chode parlamentu. Na úkor riešenia problémov týkajúcich sa života občana museli sme až príliš často sa zaoberať problémami strán, čo, prirodzene, komplikovalo činnosť riadiacich orgánov parlamentu i výkon mojej funkcie. Počas práve sa končiaceho volebného obdobia nešlo však len o prostý odkaz spoločnosti a svetu, že demokratické sily na Slovensku dokážu vládnuť a rozširovať dôkazy kontinuity o cieľavedomom budovaní demokratického štátu na jeho území. S úctou sme sa preto postavili k jeho základom vytvoreným iba pred necelým desaťročím. Ak sme dvakrát novelizovali Ústavu Slovenskej republiky, urobili sme to bez pokušenia negovať všetko životaschopné v jej obsahu. Naopak, novelami základného zákona a podobne aj prijatými právnymi normami sme v druhom volebnom období Národnej rady Slovenskej republiky posilnili demokratickú a prointegračnú profiláciu právneho poriadku krajiny. Išlo nám aj o generačnú sebadefiníciu vypovedajúcu o tom, že dokážeme využiť historickú príležitosť modernizovať krajinu s efektom dlhodobej perspektívy. Škoda, že tento zámer a zmysel pre potrebu a udržanie kontinuity parlamentná opozícia dlho akosi nevedela doceniť a obetovala ho triviálnej straníckej hre. Vážené panie poslankyne, páni poslanci, keď ide o základné záujmy štátu a ich uplatnenie v prelomových a zložitých obdobiach krajiny, ba i našej civilizácie, treba sa riadiť zmyslom pre históriu a nad záujmy jednotlivých skupín pozdvihnutou zodpovednosťou. V bežnej rutinnej práci poslancov si to verejnosť možno ani nevšimla, ale parlament sa v súhrne všetkých svojich krokov významne podieľa na tvorbe riešení, ktoré sú historicky neopakovateľné. Prvou malou novelou ústavy sme rozhodnutím o priamej voľbe prezidenta odstránili existujúcu patovú situáciu, keď republika počas dlhšieho obdobia bola bez hlavy štátu. Po dvojročnej príprave kvalifikovanou väčšinou poslanci parlamentu schválili rozsiahlejšiu novelu Ústavy Slovenskej republiky. Už krátke obdobie jej platnosti ukázalo opodstatnenosť tohto počinu, lebo vedie k lepšiemu naplneniu princípu deľby moci v našom ústavnom systéme. Okrem priamej voľby prezidenta sa zakotvilo jeho právo obrátiť sa na Ústavný súd pri posúdení otázok v pripravovanom referende. Novela rozšírila kompetencie Najvyššieho kontrolného úradu Slovenskej republiky, upravila postavenie Ústavného súdu a všeobecných súdov. Vytvorením Súdnej rady Slovenskej republiky sa zvýšila právomoc samosprávnych súdnych orgánov. Za historicky neopakovateľné činnosti tejto Národnej rady taktiež považujem prijatie veľkého množstva zákonných predlôh, naviac v rekordne krátkom čase, ktorými sa vytvoril predpoklad vstupu našej republiky do OECD a euroatlantických štruktúr. V tejto súvislosti chcem osobitne oceniť prístup všetkých poslancov, vrátane poslancov opozície, a tiež dobrú spoluprácu s prezidentom Slovenskej republiky a vládou našej krajiny. Bez vzájomnej súčinnosti by neboli vytvorené podmienky na to, aby Slovenská republika napriek oneskorenému nástupu mohla byť úspešným aktérom v predvstupových rokovaniach s Európskou úniou a obstáť aspoň tak ako ostatní kandidáti. Súčasný parlament, dá sa povedať, úspešne naplnil svoje predsavzatie obnoviť medzinárodnú dôveryhodnosť Slovenska. To je ďalší charakteristický znak druhého volebného obdobia Národnej rady Slovenskej republiky. Na to by nestačila iba tradičná agenda a doterajší prístup k medziparlamentnej spolupráci. Slovenská republika a pred voľbami v roku 1998 osobitne sa ocitla v chúlostivej situácii malého neznámeho štátu zosúvajúceho sa do medzinárodnej izolácie. Preto bolo životne nevyhnutné rozvinúť parlamentnú diplomaciu v rozmeroch doteraz neznámych na Slovensku, pričom v nej účinne pracovali aj poslanci opozície. V tomto volebnom období sme parlamentnú diplomaciu povýšili na kvalitatívne nový aktívny nástroj zahraničnej politiky štátu, ktorý aj v medzinárodnom kontexte naberá čoraz väčší význam a vážnosť. Aktivity voči zahraničiu sa výrazne zintenzívnili, keď cieľavedome a dostatočne koordinovane s vládou, ale aj s Kanceláriou prezidenta Slovenskej republiky prinášali svoj efekt. Smerovanie zahraničnej parlamentnej politiky sme nenechali na náhodu. K zjednotenému postupu prispelo aj rokovanie Národnej rady k problému integrácie, k čomu bola prijatá aj osobitná deklarácia hneď na úvod volebného obdobia. Význam parlamentnej diplomacie mimoriadne vzrástol aj vzhľadom na dianie v európskom a v globálnom kontexte. Vychádzal som z toho pri realizácii parlamentnej demokracie, že poslanci sú priamymi zástupcami občanov, do ich pôsobnosti patrí kontrolná, ale aj iniciatívna funkcia vo vzťahu k vláde i k zákonodarnej činnosti a od toho sa musí odvíjať aj ich pôsobenie smerom k zahraničiu. Z tejto zásady vychádzali aj všetky plánované zahraničné cesty predsedu a podpredsedov Národnej rady Slovenskej republiky. Na mojich zahraničných cestách sa hovorilo okrem spolupráce parlamentov vždy o našom integračnom úsilí a ambíciách, ale i o otázkach ekonomickej spolupráce, investíciách, prehlbovaní a rozširovaní diplomatických kontaktov, spolupráci v oblasti kultúry či školstva. V delegáciách mala vždy zastúpenie i opozícia. Naše rokovania boli impulzom pre realizáciu projektov v mnohých oblastiach, k vytvoreniu či aktualizácii zmluvnej základne, k celkovej inovácii obsahu a foriem slovenskej zahraničnej politiky. Na faktoch môžem doložiť, akú úlohu pri zvrátení nepriaznivého pohľadu zahraničia na našu krajinu spred 4 rokov zohrala Národná rada Slovenskej republiky. Museli sme začať s odstraňovaním deficitov demokracie v duchu kodanských kritérií. Okrem odstránenia kumulácie moci spriechodnením priamej voľby prezidenta republiky bolo legislatívne upravené používanie jazyka národných menšín v úradnom styku, uskutočnili sme korektúry právneho poriadku v súlade s predošlými rozhodnutiami Ústavného súdu Slovenskej republiky, obnovili sme podmienky na účasť opozície v orgánoch parlamentu, osobitne v kontrolných výboroch, a v obdobnom zmysle sme prijali kroky na posilnenie nezávislosti súdnictva. Až na tento základ mohli nadviazať početné zahraničnopolitické aktivity poslancov a výborov Národnej rady Slovenskej republiky. Jej delegácie pôsobili ako riadni alebo asociovaní členovia v Parlamentnom zhromaždení Rady Európy, v Organizácii pre bezpečnosť a spoluprácu v Európe, v zhromaždení Západoeurópskej únie, v Severoatlantickom zhromaždení, v Medziparlamentnej únii a v Stredoeurópskej iniciatíve. V týchto inštitútoch vystupovali tak, že rozplynuli pochybnosti o jednoznačnej zahraničnopolitickej orientácii Slovenska. Prispelo k tomu i sformovanie poslaneckej skupiny v Národnej rady Slovenskej republiky za rýchlu integráciu Slovenska do NATO. V Národnej rade Slovenskej republiky bola schválená, podotýkam, aj s podporou opozície bezpečnostná a obranná stratégia Slovenskej republiky potvrdzujúca snahu Slovenska vstúpiť do NATO. Potvrdením meniaceho sa imidžu Slovenskej republiky bolo v sídle Európskej komisie v Bruseli 1. marca 1999 otvorenie procesu bilaterálneho skríningu legislatívnej a inštitucionálnej pripravenosti Slovenskej republiky prevziať tzv. acquis communautaire. V prístupovom procese, ako to naša spoločnosť i európska verejnosť dobre vie, postupujeme veľmi úspešne. Sme v stave prevziať európsku legislatívu do nášho právneho poriadku a splniť ekonomické a sociálne kritériá vstupu do konca roku 2002 a v roku 2004 sa zúčastniť na voľbách do Európskeho parlamentu už ako riadni členovia únie. Dnes sa Slovensku už naskytla možnosť v rámci Konventu o budúcnosti Európy vstupovať do závažných diskusií, na ktorých sa podieľali a podieľajú aj poslanci Národnej rady Slovenskej republiky. Iným, ale jasným prejavom zmeny postoja k Slovenskej republike boli oficiálne návštevy najvyšších predstaviteľov viacerých krajín sveta a významných medzinárodných organizácií, či už ide o OECD, Radu Európy, NATO a ďalšie. Na dokreslenie uvádzam, že som počas druhého volebného obdobia prijal na pôde Národnej rady Slovenskej republiky 5 predstaviteľov kráľovských a cisárskych dvorov, 16 prezidentov, 25 predsedov parlamentov, 21 predsedov vlády, 2 spolkových kancelárov, viceprezidenta a guvernéra štátu. Vyvrcholením nášho spoločného úsilia o zviditeľnenie Slovenska bolo vystúpenie predsedu Európskeho parlamentu Patricka Coxa pred plénom Národnej rady Slovenskej republiky. Explicitne ocenil prácu nášho parlamentu a zároveň vyzval nový parlament pokračovať v naštartovanom procese reforiem a integrácie Slovenska do demokratickej Európy. O medzinárodnom postavení Slovenskej republiky sa rozhodovalo vo vnútornej politike. Preto sme sa zamerali na prijatie rozhodujúcich zákonných noriem, ktoré posunuli našu krajinu vpred. Tým sme výrazne priblížili náš právny poriadok k právu Európskej únie a začali reformné procesy, ktoré sa stali nezvratnými. Schválením dôležitých zákonov sme vytvorili základ rozvoja jednotlivých oblastí rozvoja krajiny. Tak napr. v oblasti hospodársko-finančnej bol prijatý zákon o štátnej pomoci, zákon o správach finančnej kontroly, zákon o burze cenných papierov, colný zákon, zákon o cenných papieroch a investičných službách. Na úseku verejnej správy boli prijaté také zákony, ako je zákon o samospráve vyšších územných celkov, zákon o voľbách do samosprávnych krajov a zákon a majetku vyšších územných celkov. V oblasti justície bol schválený nový zákon o prokuratúre a zákon o Súdnej rade. V oblasti poľnohospodárstva bol prijatý zákon o veterinárnej starostlivosti, zákon o nájme poľnohospodárskej pôdy. V oblasti životného prostredia bol prijatý zákon o ochrane ovzdušia, zákon o obaloch a odpadoch z obalov. V oblasti sociálnej bol prijatý dôležitý reformný zákon o sociálnom poistení. V oblasti vedy a školstva sme v poslednom období schválili zákony o vede a technike, o Slovenskej akadémii vied a osobitný význam má zákon o vysokých školách. V pracovnoprávnej oblasti bol prijatý nový Zákonník práce, zákon o verejnej službe a zákon o štátnej službe. V oblasti zvyšovania ochrany ľudských a občianskych práv je významný zákon o slobodnom prístupe k informáciám, ale aj zákon o nadáciách. Iste nie všetci rovnako hodnotíme vykonanú prácu v uvedených dôležitých oblastiach. Moje výhrady, pripomienky a postoje k plneniu programového vyhlásenia vlády som priebežne verejne deklaroval. Pravdou je, že sme chceli dosiahnuť viac, ale som presvedčený, že ak sme aj nesplnili všetko, čo sme stanovili, pozitívnych výsledkov v našej činnosti je veľa. Čím sú spoločenské zmeny hlbšie a dopady na život spoločnosti citeľnejšie, tým väčšie sú rozdiely medzi skupinami poslancov v názoroch na podobu reformy, spôsob jej zabezpečenia a tempo jej uskutočnenia. Tento proces neprebieha ľahko, stret záujmov bol neraz explozívny, museli sa hľadať kompromisné riešenia medzi očakávaniami skupín voličov a potrebou systémových zmien. Nemôžem zatajiť skutočnosť, že to bola práve pôda parlamentu, kde sa odsúvali nedovarené problémy z vlády i koaličnej rady. Politické vyjednávanie v kritických okamihoch a v časovej tiesni nás stálo nesmierne veľa energie, cítili sme, že sa na nás prenáša bremeno zodpovednosti. Dnes ma teší, že napriek tomu sa uskutočnili kľúčové reformy v rozhodujúcich oblastiach hospodárskeho, sociálneho i spoločenského života krajiny. Tvrdenia, že okrem zahraničnej oblasti sme v ostatných sférach nepostúpili vpred, nie sú objektívne a účelovo zavádzajú verejnosť. Neberú pritom do úvahy zložitosť procesov a zmien, ktorými sme súčasníkmi, ani východiská, od ktorých sa naše pôsobenie začalo odvíjať. Do pohybu sa o. i. dostala aj veľmi potrebná reforma verejnej správy. Stálo nás to veľa energie v parlamente i v jeho orgánoch, lebo otvorene konštatujem, stratégia prípravy tohto reformného projektu od počiatku ignorovala partnerov, ktorých bude potrebovať pri podpore a schvaľovaní série zákonných noriem. V demokratických pomeroch takú závažnú reformu nemožno pripravovať v zákulisných kabinetoch a náklopkovými metódami vnútiť svoju modelovú predstavu ostatným. Reforma je proces navodenia zmien, a nie ultimátum, musí počítať s oponentúrou a riešiť otázky pragmatického prevteľovania ideí do živej praxe. To páni zodpovední za prípravu reformy verejnej správy očividne podcenili a namiesto toho zamestnávali politikov i verejnosť nepriechodným návrhom o počte vyšších územných celkov. Hneď prvé dni zavádzania vyššieho stupňa územnej samosprávy však ukázali, koľko iných závažných praktických otázok ostalo nevyriešených vo fáze prípravy tejto reformy. Všetko, čo sme z balíka úloh o decentralizácii verejnej správy ukrojili, novela zákona o obecnom zriadení, zákony o majetku a kompetenciách vyšších územných celkov, o územnom členení štátu, ale aj prijatie zákonov o štátnej a verejnej službe sa v praxi realizuje a bolo pozitívne prijaté aj Európskou úniou. Osobne je mi veľmi ľúto, že sa nám nepodarilo za celé funkčné obdobie nájsť dostatok politickej vôle na prijatie novely volebného zákona, i keď ja osobne som sa o toho zasadzoval. Podobný osud stihol novelu zákona o konflikte záujmov. Ľutujem, že sa vláde Slovenskej republiky nepodarilo pripraviť komplexné návrhy kódexov občiansko-právnej a trestnoprávnej oblasti. Neobyčajne rozsiahla zákonodarná činnosti a vysoké tempo legislatívnej činnosti <note>prijali sme 533 zákonov</note> má aj svoje negatívne stránky. Týka sa to kvality niektorých právnych noriem, častých noviel a desiatok prezidentom vrátených zákonov na opätovné prerokovanie, čo bolo výsledkom jednak objektívnych skutočností, ale i subjektívnych chýb členov vlády i poslancov. Spoločnou vôľou koalície a opozície však bolo schválenie množstva medzinárodných a bilaterálnych zmlúv zaraďujúcich Slovenskú republiku do spoločnosti vyspelých demokratických štátov. Nechcem sa zaoberať výpočtom, alebo vymenovaním všetkých zahraničných zmlúv a dohôd, ale žiada si spomenúť aspoň Dohodu medzi Slovenskou republikou a Svätou stolicou vo Vatikáne, ktorá okrem dvojstranného riešenia vzájomných vzťahov bola základom aj vnútroštátnej dohody medzi štátom a 11 cirkvami a náboženskými spoločnosťami pôsobiacimi na našom území. To nie je bežná vec histórie štátu. Ide, naopak, o nový neopakovateľný systémový krok pri usporiadaní spoločenského života na Slovensku. Parlament sa v druhom volebnom období zaoberal aj inými z dobového hľadiska neopakovateľnými otázkami. Parlament o. i. schválil zákon o zásluhách Milana Rastislava Štefánika o Slovensko, uctil si pamiatku Alexandra Dubčeka tým, že za účasti významných zahraničných hostí inicioval pomenovanie námestia pred budovou Národnej rady na Námestie Alexandra Dubčeka, a tým zmenil aj adresu svojho sídla. Národná rada sa počas tohto volebného obdobia taktiež podieľala na morálnej rehabilitácii aspoň symbolickým odškodnením viacerých skupín obyvateľstva a osobností našej národnej histórie, ktoré boli poškodené a cítili sa ukrivdené v minulých obdobiach. Vážené panie poslanci, páni poslanci, prijatím zákona o slobodnom prístupe k informáciám Národná rada Slovenskej republiky prispela k rozvoju transparentnosti činnosti orgánov verejnej správy a praktického rozšírenia práv občana Slovenskej republiky v duchu čl. 26 Ústavy Slovenskej republiky. Kancelária Národnej rady zriadila svoje informačné centrum pre verejnosť, ktorého povinnosťou je evidovať a vybavovať všetky žiadosti a informácie spravidla podané telefonicky, písomne alebo osobne pri návšteve centra. Verejnosť prejavila záujem o znenie zákonov a ich noviel, dôvodových správ k návrhom zákonov, o texty schválených medzinárodných zmlúv alebo dohovorov. Zaujímala sa aj o mzdové otázky a finančné náklady na zahraničné cesty poslancov, na chod kancelárie, asistentov a kancelárie poslancov, rozpočet Národnej rady Slovenskej republiky. Nechýbali ani požiadavky na informácie o jednotlivých poslancoch, ich účasti na schôdzach Národnej rady, o hlasovaní či ich majetkových priznaniach. Pomerene veľký počet občanov sa obracia na zákonodarný zbor so sťažnosťami, celkom ich bolo 5 200, a s predkladaním petícií, celkom ich bolo 125. Tieto sa týkali o. i. mzdového ohodnotenia pedagogických pracovníkov, zákazu prevádzkovania hracích automatov, vyhlásenia nových volieb starostov obcí, odčlenenia alebo pričlenenia obci k mestám, nesúhlasu so zrušením nemocníc, učilíšť, škôl, zrovnoprávnenia financovania cirkevných škôl a štátnych škôl, vytvorenia nových okresov zmenou sídla vyššieho územného celku a tak podobne. Príslušné orgány parlamentu a odbory Kancelárie Národnej rady Slovenskej republiky sa v zákonom stanovenej lehote zaoberali všetkými sťažnosťami a petíciami, mnohé boli vybavené, odstúpené ministerstvám alebo iným inštitúciám. Vážená Národná rada, napriek tomu, čo som povedal, nedá mi, aby som nevyjadril určité znepokojenie vo vzťahu našej verejnosti k Národnej rade Slovenskej republiky. Ukazuje sa, že do budúcnosti nevystačíme s veľkorysosťou pri poskytovaní podmienok pre prácu médií ani s organizovaním podujatí typu dňa otvorených dverí či spomenutou činnosťou informačného centra alebo skvalitňovaním webovej stránky parlamentu. Preto sa musíme osobitne zmieniť o probléme parlamentnej osvety vo verejnosti, ktorá je v Slovenskej republike evidentne nerozvinutá. Je to spôsobené aj tým, že história, tradícia skutočného a demokratického parlamentarizmu je na Slovensku pomerne krátka. Spravodajstvo a politické komentáre o práci Národnej rady Slovenskej republiky vychádzajú z myšlienkového predpokladu akejsi idylickej inštitúcie, ktorá nezodpovedá realite žiadneho parlamentu vo svete. Vo verejnosti, ale i v novinárskej obci doteraz nebola pochopená základná charakteristika tvorby zákonov a zmyslu parlamentnej práce. Preto sa povedľa hyperkritického obrazu slovenského parlamentu môže objaviť celkom priaznivé hodnotenie jeho výsledkov, ako to vyznieva v podaní mojom alebo zahraničných hostí, resp. priaznivých ohlasov medzinárodných inštitúcií. Teda čo idealizujú komentátori, čo preceňujú a čomu podstatnému, naopak, nevenujú pozornosť? Zákon predsa nie je hľadanie absolútnej pravdy a parlament nie je miesto, kde sa tvoria najracionálnejšie rozhodnutia, zákon je hľadanie optimálneho vyjadrenia možností a križujúcich sa záujmov občianskej spoločnosti. Parlament je konečné miesto v reťazci, kde vrcholí diskusia a dohadovanie zainteresovaných skupín, pričom sa hľadajú kompromisy práve smerom k prospechu celej verejnosti. V parlamente sa hľadá spoločná vôľa. Nie vždy a vo všetkom sa to podarí. Slovom, očakávať od parlamentu neomylné a najmúdrejšie riešenia problémov je číročistá idealizácia. Parlament je vlastne proces, kde sa zmení pomer síl v spoločnosti, jedny riešenia budú priechodné, iné zasa nie. Do celkového pôsobenia parlamentu a tvorby zákonov vstupujú teda na jednej strane záujmové štruktúry, hospodárske, politické, občianske štruktúry, na druhej strane racionalitu reprezentujúce štruktúry štátu: exekutíva, prezident, príp. justičné orgány. Preskočiť všetky tieto zásadné veci a vhupnúť priamo do spochybňovania či už rokovacieho poriadku alebo zredukovať hodnotenie parlamentu na nedodržiavanie disciplíny poslancami je účelové a povrchné vytváranie obrazu parlamentu vo vedomí verejnosti. Nemáme v úmysle tajiť pred verejnosťou počínanie členov parlamentného zboru. Treba však upresniť, že zodpovednosť za to nesú sami poslanci, ako aj parlamentné kluby a politické strany, ktoré ich kandidovali. Je na občanovi voličovi, aby svojím rozhodnutím zmenil obraz parlamentu v tejto oblasti. K šíreniu parlamentnej osvety musia prispieť všetci poslanci Národnej rady Slovenskej republiky alebo sčasti aj médiá, lebo tu už nejde len o verejnomienkový obraz štátnej inštitúcie, ale o pestovanie kultúry občianstva, aby nikto nemohol byť úspešný pri pokusoch o manipulovanie verejnosti, podsúvanie náhodných a lacných riešení. Vážené panie poslankyne, páni poslanci, v činnosti Národnej rady Slovenskej republiky sme dostatok pozornosti venovali demokratizácii vzťahu medzi koalíciou a opozíciou, vedenie parlamentu sa snažilo poskytnúť priestor všetkým názorovým odtieňom. Na začiatku tohto volebného obdobia terajšia opozícia odmietla ponuku na obsadenie funkcií predsedov výborov pod zámienkou neakceptovania jej požiadaviek. Výsledný efekt je ten, že zakladáme pokrivenú tradíciu eliminovania opozície z riadiacich funkcií parlamentu, lebo už dve celé funkčné obdobia nedošlo na jeho pôde k pomernému zastúpeniu. Je to smutný záznam do análov nášho mladého parlamentarizmu. Verím že sa to v budúcnosti nebude opakovať. Vzájomný vzťah koalície a opozície v každom parlamente charakterizuje istá deľba úloh. Opozícia uznáva právo vlády vládnuť, vláda uznáva právo opozície oponovať. Vláda napokon musí mať právo konať. Tak tomu bolo aj u nás. Rozdielnosť názorov na riešenie vecí, parlamentná rozprava sú srdcom demokracie, parlamentné snemovne bývajú hlučné, argumentujúce a poznačené zápalom vzájomného súperenia. Časť našej verejnosti to nevie stále pochopiť a stáročím overené parlamentné zásady považuje za defekt našich poslancov. Volajú po ich výmene, ale fakticky sa tým dožadujú návratu totalitnej poslušnosti. Z tohto hľadiska má Slovensko úplne normálny parlament. Povedal by som dokonca z pohľadu množstva prijatých zákonov, že má veľmi výkonnú Národnú radu Slovenskej republiky. Dovoľte mi pripomenúť ostatné formy komunikácie koalície s opozíciou. V druhom volebnom období bolo poslancami Národnej rady Slovenskej republiky podaných 592 interpelácií. Hodina otázok bola na programe rokovania Národnej rady celkom sedemdesiatkrát a bolo na nej na základe vyžrebovaného poradia celkove 233 otázok poslancov zodpovedaných predsedom vlády a členmi vlády, predsedom Najvyššieho kontrolného úradu Slovenskej republiky a generálnym prokurátorom Slovenskej republiky. Parlamentné výbory a jednotliví jeho funkcionári hľadali aj nové formy demokratizácie verejného života na Slovensku. Dávam do pozornosti vnímavosť prejavenú hlasom mimovládnych organizácií či už tretieho sektora, parlamentu mladých alebo vidieckeho parlamentu. Vážené panie poslankyne, vážení páni poslanci, dovoľte mi, aby som na záver vám všetkým vyjadril vďaku za vašu prácu v orgánoch Národnej rady v uplynulom volebnom období. Prevažná väčšina si svoje pôsobenie v role poslanca nezľahčovala, čo by mohli potvrdiť najmä vaši najbližší rodinní príslušníci, ktorí sa tiež neraz museli prispôsobiť našim pracovným prioritám. Patrí im za ich pochopenie naša úprimná vďaka a úcta. V mene všetkých poslancov rovnako ďakujem vedeniu Kancelárie Národnej rady Slovenskej republiky, pracovníkom všetkých jej zložiek za činnosť najmä počas predĺžených schôdzí Národnej rady, keď museli obetovať svoj mimopracovný čas a preukázať veľa trpezlivosti. Ich práca prispela k tomu, že činnosť nášho parlamentu sa v uplynulom volebnom období posunula na úroveň porovnateľnú s vyspelými parlamentmi. Patrí im za to od nás poslancov úprimné poďakovanie. Vážená Národná rada, nachádzame sa na prahu nových parlamentných volieb. To určuje atmosféru dnešného stretnutia. Všetkým poslancom, ktorí znova nekandidujú, príp. vo voľbách neuspejú, prajem, aby sa im podarilo nájsť plnohodnotné uplatnenie v iných štruktúrach verejného života, lebo vaše skúsenosti naša krajina potrebuje. Prajem Slovensku, aby volebná kampaň bola kultúrnou vizitkou jeho občanov a priebeh volieb dokázal, že Slovenská republika je štandardnou demokratickou krajinou. Jej občania v slobodných voľbách rozhodnú, komu zveria právo rozhodovať o smerovaní štátu na ďalšie 4 roky. V priebehu druhého volebného obdobia sme priblížili Európu Slovensku a Slovensko Európe. Nech sa budúcim poslancom Národnej rady Slovenskej republiky podarí zužitkovať všetky nami vytvorené predpoklady, nech sa na prospech obyvateľov našej krajiny podarí zavŕšiť integračné a reformné procesy, ktoré Slovensko veľmi potrebuje. Ďakujem vám za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_2002-08-20-t2m--.u5" who="#PavolHrušovský.1952" ana="#chair">
               <seg xml:id="ParlaMint-SK_2002-08-20-t2m--.u5.p1">Vážené panie poslankyne, páni poslanci, dovoľte, aby som sa poďakoval pánovi predsedovi Národnej rady Slovenskej republiky Jozefovi Migašovi za vystúpenie a zhodnotenie činnosti práce parlamentu v druhom volebnom období.</seg>
            </u>
            <u xml:id="ParlaMint-SK_2002-08-20-t2m--.u6" who="#JozefMigaš.1954" ana="#chair">
               <seg xml:id="ParlaMint-SK_2002-08-20-t2m--.u6.p1">Panie poslankyne, páni poslanci, teraz vystúpia predsedovia poslaneckých klubov. Dávam slovo predsedovi klubu poslancov za Pravú Slovenskú národnú stranu pánu poslancovi Štefanovi Zelníkovi, pripraví sa predseda klubu poslancov za Stranu občianskeho porozumenia Liberálnodemokratickú úniu a Stranu zelených na Slovensku. Pán poslanec Zelník, máte slovo.</seg>
            </u>
            <u xml:id="ParlaMint-SK_2002-08-20-t2m--.u7" who="#ŠtefanZelník.1954" ana="#regular">
               <seg xml:id="ParlaMint-SK_2002-08-20-t2m--.u7.p1">Ďakujem za slovo. Vážený pán prezident Slovenskej republiky, vážený pán predseda Národnej rady, vážené pani poslankyne, vážení páni poslanci, ctení hostia, ak sa poslanecký klub Pravej Slovenskej národnej strany pozerá na uplynulé štvorročné volebné obdobie, vníma ho v dvoch rovinách – na jednej strane veľké sľuby a na druhej strane tvrdá realita zhoršujúcej sa životnej úrovne obyvateľstva. My ako národné sily sme prichádzali do parlamentu v roku 1998 s cieľom plne sa zapojiť do práce v prospech rozvoja Slovenska. Vytvorením účelovej koalície nám bola prisúdená úloha opozičnej strany. Napriek tomu sme nerezignovali a usilovali sme sa byť konštruktívnou opozíciou. Dôkazom toho boli aj nami predložené a prijaté návrhy zákonov. Väčšina našich návrhov nebola prijatá len z toho dôvodu, že to boli návrhy opozičnej strany. Žiaľ, počas volebného obdobia nie našou vinou došlo k rozdeleniu, ale aj k oslabeniu národných síl. Napriek tomu sme vytrvali a robili serióznu, nekonfrontačnú politiku, majúc na zreteli nie úzke stranícke záujmy a vytĺkanie politického kapitálu, ale pomoc Slovensku. Pravá SNS sa opäť uchádza o dôveru obyvateľstva a sľubuje, že nikdy sa neodkloní od záujmov národa a štátu a bude ich obhajovať. Počas volebného obdobia sme nerobili populistickú politiku a ani v našom programe nie sú nereálne sľuby. Vychádzame z ekonomickej a hospodárskej reality. Po parlamentných voľbách, keď poslanecký klub Pravej SNS bude zastupovať podstatne väčší počet poslancov ako v tomto volebnom období, presadíme potrebné legislatívne zmeny v oblasti zamestnanosti pri podpore domácich podnikateľov, pri garantovaní sociálnych istôt v zdravotníctve a v školstve, zasadíme sa o to, aby nedošlo k ďalšiemu predaju zostávajúcich akcií strategických podnikov. V politickej oblasti je našou prioritou skutočné zjednotenie národných síl. Treba povedať, že súčasná vládna koalícia si bola vedomá svojej absolútnej väčšiny a málokedy akceptovala odborné pozmeňujúce návrhy, ktoré sme predkladali. Chcem vyjadriť presvedčenie, že sme sa všetci poučili a v budúcom parlamente sa budeme viac rešpektovať a dávať prednosť odborným argumentom pred politickými rozhodnutiami. Poslanecký klub Pravej SNS chce poďakovať obyvateľom Slovenska za prejavenú dôveru a podporu politike Pravej SNS pri presadzovaní národných záujmov Slovenskej republiky počas druhého volebného obdobia. Zároveň mi dovoľte, vážený pán prezident, vážený pán predseda Národnej rady, vážené kolegyne a kolegovia, aby som vám v mene poslaneckého klubu Pravej SNS poďakoval za doterajšiu spoluprácu a poprial vám i vašim rodinám pevné zdravie a šťastie. Tešíme sa na povolebnú spoluprácu so stranami, ktoré budú mať skutočný záujem pracovať v prospech slovenského národa. Obyvateľom Slovenskej republiky prajem v mene poslaneckého klubu Pravej SNS v septembrových voľbách šťastnú ruku, aby volili tých pravých tak, aby sa Národná rada Slovenskej republiky stala skutočnou slovenskou národnou radou, ktorá už nikdy nebude mať problém s prijímaním zákonov, ktoré budú v prospech Slovenska. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_2002-08-20-t2m--.u8" who="#JozefMigaš.1954" ana="#chair">
               <seg xml:id="ParlaMint-SK_2002-08-20-t2m--.u8.p1">Ďakujem poslancovi Zelníkovi. Prosím predsedu klubu poslancov za Stranu občianskeho porozumenia, Liberálnodemokratickú úniu, Stranu zelených na Slovensku pána Ferdinanda Petráka, aby sa ujal slova. Nech sa páči, pán poslanec.</seg>
            </u>
            <u xml:id="ParlaMint-SK_2002-08-20-t2m--.u9" who="#FerdinandPetrák.1950" ana="#regular">
               <seg xml:id="ParlaMint-SK_2002-08-20-t2m--.u9.p1">Ďakujem za slovo. Vážený pán prezident, vážený predseda Národnej rady, vážený pán premiér, členovia vlády, kolegyne, kolegovia, dnešný deň je pre nás iný ako tie ostatné. Je taký slávnostný. Ale zároveň keď sa tak trošku s nadhľadom nad tým zamyslím, zdá sa mi taký normálny, pretože všetko sa raz začína, raz končí. Je to prirodzená súčasť života a ja si myslím, že politika vôbec nie je výnimkou. Natíska sa mi teda tá otázka, aké boli štyri roky, ktoré sme tu strávili. Myslím si, že možno súhlasiť s názorom, že to boli náročné roky, často až hektické. Veď parlament prijal viac ako 350 zákonov, absolvovali sme 63 schôdzí, z toho bolo veľa mimoriadnych a bolo aj veľa nočných zasadaní. Preto by som rád vyzdvihol skutočnosť, že sa nám v uvedenom a vymedzenom časovom období podarilo realizovať napr. novelu Ústavu Slovenskej republiky, podarilo sa nám realizovať celý rad zákonov, ktoré posunuli demokraciu dopredu, posunuli práva občana oveľa bližšie k nemu, podarilo sa nám realizovať aj veľmi veľa zákonov, ktoré odštartovali reformy, resp. veľmi priblížili legislatívu Slovenskej republiky k legislatíve Európskej únie. Vykonalo sa veľa, myslím, že veľa ešte bude potrebné urobiť. A dovoľte, aby som pri tej príležitosti vyslovil želanie, ale aj vieru, že sa nám, ako Slovensku myslím, podarí v ďalšom období udržať kontinuitu na ceste do Európskej únie, ale i NATO a posunúť Slovensko ďalej dopredu. Rád by som ocenil i prácu opozície, zvlášť, si myslím, v poslednom roku volebného obdobia. I keď sme prezentovali často rôzne názory, rôzne nástroje a cesty a spôsoby realizácie, myslím si, že nakoniec ciele, ktoré Slovensko má pred sebou, boli napĺňané celkom slušne. Chcel by som vyzdvihnúť aj fakt, že Národná rada bola funkčná počas celého volebného obdobia. Spoluprácu s vládou a s koaličnými klubmi by som si dovolil hodnotiť za tri roky ako dobrú. V tom štvrtom roku, myslím si, by som si vedel predstaviť aj lepšiu vládu. Dovoľte mi, aby som na záver svojho vystúpenia v mene nášho klubu poďakoval všetkým poslancom, všetkým klubom, ale i pracovníkom Národnej rady za spoluprácu a poželal našim nasledovníkom, budúcim poslancom Národnej rady, veľa síl a úspechov v ich práci v prospech Slovenska. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_2002-08-20-t2m--.u10" who="#JozefMigaš.1954" ana="#chair">
               <seg xml:id="ParlaMint-SK_2002-08-20-t2m--.u10.p1">Ďakujem poslancovi Petrákovi. Teraz by som poprosil predsedu klubu poslancov Kresťanskodemokratického hnutia pána poslanca Mikloška, aby sa ujal slova. Nech sa páči.</seg>
            </u>
            <u xml:id="ParlaMint-SK_2002-08-20-t2m--.u11" who="#FrantišekMikloško.1947" ana="#regular">
               <seg xml:id="ParlaMint-SK_2002-08-20-t2m--.u11.p1">Vážený pán prezident, vážený pán predseda parlamentu, vážený pán predseda vlády, všetci ctení a vážení členovia vlády a parlamentu, či chceme alebo nechceme, vždy keď budeme uzatvárať istú kapitolu, povedzme, nášho poslaneckého života, budeme musieť porovnávať alebo vychádzať nejako od toho novembra 1989, ktorý je historickým medzníkom. Ak sa pozrieme na 12 rokov od novembra 1989 alebo od prvých volieb v roku 1990, vidíme tam jednu akoby zákonitosť. Boli tam dve obdobia, ktoré trvali dva roky, a dve obdobia, ktoré trvali štyri roky. Tie dvojročné obdobia boli vždy, keď sa išlo o revolučné udalosti. Padol jeden veľký systém, boli voľby, trvalo obdobie len dva roky a všetci tí, ktorí z nás tam boli, si pamätáme, že aj vydržať tie dva roky bol problém, pretože jednoducho bol to kvas, bol to pohyb. Takisto druhé volebné obdobie, ktoré trvalo len dva roky, bolo po vzniku Slovenskej republiky. Bola to takisto revolučná udalosť, bola to udalosť, ktorá vznikla rýchlo, behom pol roka po voľbách, nečudo, že nevydržalo celé štyri roky. Z druhej strany obdobia, ktoré trvali štyri roky, môžeme nazvať, že sú to obdobia normálne pracovné. Čiže aj z tohto pohľadu dnes, keď uzatvárame toto štvorročné obdobie a keď aj ho pán predseda popísal veľmi presne, veľmi poctivo pre pamäť aj v stenografickom zázname, tak by sme povedali, že sa proste lúčime s jedným pracovným obdobím. Už som povedal, že pán predseda popísal toto obdobie, preto nie je také jednoduché sa k nemu vyjadrovať z pohľadu poslaneckých klubov. A mám taký pocit, že tým, že pán predseda zvolil systém, že najprv on a potom od najmenších klubov až po najväčšie, každý povie nejakú myšlienku a keď príde na najväčší klub HZDS, obávam sa, že už nebude mať čo povedať. <vocal type="laughter"><desc>Smiech v sále.</desc></vocal> Z pohľadu KDH preto chcem povedať len dve veci. Po prvé, že, samozrejme, boli sme štyri roky členom vládnej koalície a nemôžeme sa nijakým spôsobom dištancovať od všetkého, čo sa nepodarilo, od všetkých problémov, s ktorými sa dennodenne stretávame pri stretnutiach s ľuďmi. To nie je teraz nejaká predvolebná rétorika, je to skúsenosť, každodenný život, že problémy ľudí sú, sú veľké, a je to permanentná úloha nielen v tomto volebnom období, ale vo všetkých ďalších volebných obdobiach. Ak by som predsa však mal povedať niektoré také momenty, ktoré sa mi zdajú byť zaujímavé z pohľadu našej strany, tak po prvé, poviem, že toto volebné obdobie nesie v sebe zvláštnu charakteristiku, že znamenalo obrovský otras v politických stranách, ktoré sa tu budovali dlhý čas, a znamenalo vznik nových strán. V tomto smere, samozrejme, som veľmi rád, že KDH sa etablovalo aj na pôde parlamentnej. A ďakujem všetkým, ktorí vtedy svojím hlasovaním tento náš klub podporili. Ak by som mal povedať to, čo sa nejakým spôsobom uzatvorilo za tie štyri roky a čo nám ležalo na srdci tie štyri roky, tak bola to podpora istej farebnosti života, istého pluralizmu, ktorý v každej spoločnosti musí byť. A poviem dva príklady. Bolo to zrovnoprávnenie všetkých škôl, teda všetkých škôl súkromných, štátnych a cirkevných tak, že majú také isté postavenie v spoločnosti. A bolo to zrovnoprávnenie, to sa udialo práve včera, všetkých sociálnych zariadení, štátnych, súkromných a cirkevných. Má to obrovský význam, pretože týmto smerom, či chceme alebo nechceme, ten život pôjde, týmto smerom ten život nadobúda dynamiku, konkurenciu. A to je dobré, že aj parlament to podporuje, toto je to, čo aj nás teší. Ak by som mal povedať ešte jednu vec, ktorá nás teší, tak to je, že sa podarilo stabilizovať vzťah štátu a všetkých cirkví. Ten prvý krok otvorila vatikánska zmluva, potom to bola zmluva medzi štátom a všetkými cirkvami a registrovanými náboženskými spoločnosťami. Cirkvi tu boli, sú a budú, treba im vytvoriť také podmienky, aby mohli slobodne existovať a aby ich existencia závisela len od ich vnútornej sily. Vážený pán prezident, pán predseda parlamentu, pán predseda vlády, chcel by som sa poďakovať zvlášť, pretože sme na parlamentnej pôde, predsedovi parlamentu a podpredsedom parlamentu, ktorí viedli štyri roky schôdze, ktoré neboli jednoduché, ktoré často boli do noci, kým my sme si mohli počas tej noci aj odskočiť, oni museli sedieť za pultom a viesť túto lodičku, chcel by som sa poďakovať všetkým poslancom za štyri roky spolupráce a som veľmi rád, že pán predseda už v mene nás vyslovil poďakovanie kancelárii parlamentu. Vážení prítomní, každé takéto ukončenie obdobia nesie v sebe aj istú nostalgiu. Prešli štyri roky. Pre mladého človeka štyri roky neznamenajú nič, pre nás starších to znamená dosť veľa. Vidíme ako sa nám sťažuje dych, ako ťažšie chodíme po schodoch po štyroch rokoch, ako sme bližšie k penzii. Čiže, samozrejme, každé takéto lúčenie môže niesť so sebou aj trošku smútku. Ale už stredovekí mocnári poznali jedno nemilosrdné heslo: „Zomrel kráľ, nech žije kráľ!“ Taký je život alebo sa hovorí v útrobách Vatikánu, že pápeži sú smrteľní, ale kúria je večná. Teda poslanci aj predsedovia parlamentu sú smrteľní, ale v parlamentnej demokracii parlament je večný, tešme sa z toho, tešme sa na budúce voľby. Želám všetkým stranám úspech, zvlášť KDH <kinesic type="applause"><desc>Potlesk.</desc></kinesic>.</seg>
            </u>
            <u xml:id="ParlaMint-SK_2002-08-20-t2m--.u12" who="#JozefMigaš.1954" ana="#chair">
               <seg xml:id="ParlaMint-SK_2002-08-20-t2m--.u12.p1">Ďakujem pekne predsedovi poslaneckého klubu Kresťanskodemokratického hnutia pánu Mikloškovi. A teraz by som poprosil predsedu poslaneckého klubu Strany maďarskej koalície. Pán Gyula Bárdos, nech sa páči, máte slovo.</seg>
            </u>
            <u xml:id="ParlaMint-SK_2002-08-20-t2m--.u13" who="#GyulaBárdos.1958" ana="#regular">
               <seg xml:id="ParlaMint-SK_2002-08-20-t2m--.u13.p1">Ďakujem za slovo. Vážený pán prezident, vážený pán predseda Národnej rady, vážený pán premiér, členovia vlády, milé kolegyne, kolegovia, vážení hostia, dovoľte mi, aby som sa v mene Strany maďarskej koalície a poslaneckého klubu SMK v úvode svojho vystúpenia poďakoval za spoluprácu v uplynulom volebnom období. Ďakujem koaličným, ale aj opozičným klubom, predsedom klubov, koaličným, opozičným a nezávislým poslancom za ochotu viesť s nami dialóg, podeliť sa s nami o vaše názory a pohľady na rôzne otázky politického, hospodárskeho, spoločenského a kultúrneho života Slovenskej republiky. Spolupráca nebola vždy úspešná. V dialógu sa objavili občas okrem racionálnych argumentov aj emócie, ale v pluralitnej spoločnosti, v parlamentnej demokracii je bežné, že strany majú rôzne, občas aj nezlučiteľné názory na niektoré udalosti, resp. otázky. Viem, že keď pred štyrmi rokmi sa vytvoril 15-členný poslanecký klub Strany maďarskej koalície, ktorý s ďalšími troma klubmi zobral na seba zodpovednosť vládnej koalície, mnohí nám neverili, mnohí nás považovali za najslabší článok koaličného reťazca a hovorili o nás ako o zdroji nestability. Nuž, milé kolegyne, milí kolegovia, vážení hostia, dovoľte mi vysloviť v mene 15-členného poslaneckého klubu Strany maďarskej koalície nádej, že tento názor sa zmenil. Dúfam, že ste sa presvedčili, že poslanci nášho klubu vystupovali korektne, dodržiavali dohody, disciplinovane sa zúčastňovali rokovaní parlamentu, boli aktívni v procese tvorby zákonov, pričom mali na zreteli plnenie Programového vyhlásenia vlády Slovenskej republiky, ktoré bolo prijaté Národnou radou Slovenskej republiky. O tom, že náš klub bol stabilný, výrečne svedčí fakt, že náš klub je jediný v Národnej rade Slovenskej republiky, ktorý neopustil nikto, má 15 poslancov tak ako na začiatku volebného cyklu. Vážené kolegyne, vážení kolegovia, ctení hostia, spomenul som, že náš dialóg nebol vždy úspešný. Avšak musím dodať, že tá spolupráca mohla byť úspešnejšia. V dialógu by sme mohli použiť aj viac argumentov, lenže mnohokrát sme nemali na to jednoducho čas. Toto poznanie už menej teší poslanecký klub Strany maďarskej koalície. A myslíme si, že by bolo dobré na záver volebného cyklu hovoriť aj o tom, prečo tomu tak bolo. Veď mnohí zo súčasných poslancov budú po voľbách poslancami Národnej rady, ale aj preto, aby tí, ktorí prídu po nás, mohli začať svoju prácu so znalosťou našich skúseností. Na začiatku volebného obdobia sme museli riešiť závažné problémy. V mnohých prípadoch sme pristúpili na skrátené legislatívne konanie, čo vtedy bolo aj odôvodnené, ale, žiaľ, často sme pokračovali v rokovaniach v skrátenom konaní aj vtedy, keď išlo len o omeškanú legislatívnu činnosť. Nový parlament by mal dbať o to, aby sa v tomto kurze nepokračovalo, aby poslanci mali viac času na preštudovanie návrhov zákonov, na diskusiu, na hľadanie čo najlepších riešení. Nie je to štandardná situácia, ak koncom volebného cyklu najsilnejšiu skupinu v Národnej rade Slovenskej republiky tvoria nezávislí poslanci. Viem, že k dnešnému stavu viedli rôzne politické dôvody, objektívne a subjektívne príčiny. A viem zároveň aj to, že aj táto situácia je v súlade s ústavou a zákonmi, ale myslím si, že budúci parlament by sa mal vyvarovať obdobného stavu. Otázka disciplíny sa však netýka len nezávislých poslancov, žiaľ, dosť často sa stalo, že parlament nebol uznášaniaschopný. Som presvedčený o tom, že akokoľvek to bude komplikované, nový parlament bude musieť riešiť aj tento problém. Otázka disciplíny je však zložitejšia ako len otázka účasti poslancov na zasadnutiach parlamentu. Je to aj otázka dodržiavania dohôd. Zrejme nemusím uviesť konkrétne prípady a príklady, keď po dohode napríklad vo vládnej koalícii, alebo na rokovaní grémia Národnej rady poslanci, resp. celé kluby sa správali úplne inak, ako bolo kompromisom dohodnuté riešenie. Dúfam, že strany, ktoré sa dostanú do parlamentu po voľbách, budú voči sebe korektnejšie. Dúfam, že noví poslanci pochopia na základe našich skúseností, že táto forma nedisciplinovanosti neprinesie im sympatie voličov ani nepridá na ich dôveryhodnosti v očiach vlastných kolegov. Milé kolegyne, kolegovia, vážení hostia, ctená novinárska obec, záverom ešte raz vám ďakujem za spoluprácu v uplynulých štyroch rokoch. Ďakujem aj vedeniu parlamentu, aj Kancelárii Národnej rady. Verím a dúfam, že Národná rada Slovenskej republiky v novom zložení bude pokračovať vo všetkom dobrom, čo sme ako formy práce zaviedli my, zároveň sa vyvaruje tých chýb, ktoré sťažili prácu v uplynulom období. To je totiž základom toho, aby parlament pracoval efektívne a prijímal kvalitné zákony. Zákony, ktoré následne stabilizujú právny štát, sprehľadnia hospodárske, sociálne a spoločenské vzťahy, dopomôžu napredovaniu krajiny a umožnia naplniť naše integračné snahy v prospech všetkých jej obyvateľov. Ďakujem vám za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_2002-08-20-t2m--.u14" who="#JozefMigaš.1954" ana="#chair">
               <seg xml:id="ParlaMint-SK_2002-08-20-t2m--.u14.p1">Ďakujem pánu poslancovi Bárdosovi. Teraz by som poprosil predsedu klubu Strany demokratickej ľavice pána Antona Hoffmanna, aby sa ujal slova. Nech sa páči, pán poslanec.</seg>
            </u>
            <u xml:id="ParlaMint-SK_2002-08-20-t2m--.u15" who="#AntonHoffmann.1949" ana="#regular">
               <seg xml:id="ParlaMint-SK_2002-08-20-t2m--.u15.p1">Vážený pán prezident, vážený pán predseda Národnej rady Slovenskej republiky, vážený pán predseda vlády Slovenskej republiky, vážení členovia vlády Slovenskej republiky, vážené kolegyne, kolegovia, hostia, vážení spoluobčania, dnešné slávnostné stretnutie poslancov Národnej rady Slovenskej republiky na záver druhého volebného obdobia, keď si pripomíname 10. výročie prijatia Ústavy Slovenskej republiky, je tou najlepšou príležitosťou zhodnotiť výsledky práce tohto váženého poslaneckého zboru. Stalo sa tak vo vystúpení predsedu Národnej rady Slovenskej republiky. Dovoľte mi pri tejto príležitosti zhodnotiť aj vklad poslaneckého klubu Strany demokratickej ľavice do činnosti parlamentu a výsledky jeho práce. Poslanci Strany demokratickej ľavice si počínali tak, aby v maximálnej možnej miere naplnili volebný program Strany demokratickej ľavice a vládny program vládnej koalície. Čo sa nám z nášho pohľadu podarilo a aký bol vzťah poslaneckého klubu k plneniu povinností v parlamente. V dlhodobom sledovaní bol náš klub hodnotený ako najdisciplinovanejší z hľadiska účasti na rokovaniach a účasti na hlasovaniach. Už samotný tento fakt svedčí o tom, kto to v tomto parlamente myslel naozaj vážne s dôverou voličov a plnením volebných sľubov, ktoré im dal. Urobili sme všetko pre to, aby sme presadili do legislatívnych noriem to, čo sme sľúbili pre zlepšenie života čestných a pracovitých ľudí. Musím konštatovať, že nie je toho málo, aj keď sa nepodarilo všetko. Presadili sme zníženie daňového zaťaženia občanov v najnižších príjmových skupinách. Presadili sme príspevok na bývanie a garančný fond. Bol prijatý Zákonník práce, ktorý zvyšuje ochranu pracovníkov. Prijatie zákonov o štátnej a verejnej službe vytvorilo istotu pre pracovníkov štátnej a verejnej správy. Obhájili sme ústavné právo občanov na bezplatnú zdravotnú starostlivosť. Presadili sme bezplatné vzdelanie pre všetkých. Z našej iniciatívy sa prijal zákon o jednorazovom odškodnení účastníkov zahraničného odboja. Významnou mierou sa naši poslanci podieľali na tvorbe a prijatí novely Ústavy Slovenskej republiky a zákonov súvisiacich s reformou verejnej správy. Za rozhodujúci počin poslaneckého klubu považujeme fakt, že v tzv. privatizačnom zákone sme presadili rozhodujúci 51-percentný podiel štátu pri privatizácii prirodzených monopolov. Nemožno nevidieť aj to, že členovia poslaneckého klubu vykonali veľa prospešnej práce v zahraničnopolitickej oblasti, pri prekonávaní zahraničnopolitickej izolácie Slovenskej republiky či už ako vedúci alebo členovia delegácií Národnej rady Slovenskej republiky pri európskych štruktúrach alebo ako predsedovia výborov pri medzinárodných stretnutiach doma a v zahraničí. Zároveň však musím konštatovať, že sú veci, ktoré sme nepresadili, lebo sme nenašli politickú podporu u koaličných partnerov ani u opozičných kolegov. Všetci sme sľubovali zmenu volebného zákona. My sme ho zavčasu predložili, no nikto nás nepodporil. My sme iniciovali prípravu a predložili návrh zákona o konflikte záujmov. No nebola ochota to podporiť. My sme dvakrát navrhli zaradiť na rokovanie parlamentu tzv. antidiskriminačný zákon, t. j. zákon o zásadách rovnakého zaobchádzania. Nebolo tu pochopenie. Sme presvedčení, že to boli a sú spoločensky potrebné zákony. Žiaľ, nebola politická vôľa na ich presadenie. V priebehu volebného obdobia sme prišli s určitými iniciatívami aj na zlepšenie práce výkonnej moci. Ani tu sme neboli pochopení, ba naopak, boli sme obviňovaní z rozbíjania vládnej koalície, marenia a brzdenia reforiem a podobne. A dnes si na týchto témach niektoré vládne, ale aj mimoparlamentné strany robia volebnú kampaň. Treba jednoznačne konštatovať, že v rozhodujúcich politických stretoch na pôde parlamentu sa Strana demokratickej ľavice a jej poslanecký klub správali vždy štátotvorne, štátozodpovedne, zohľadňujúc záujmy slovenskej republiky a jej občanov nielen pre dnešok, ale najmä pre budúcnosť. Nazdávame sa, že parlamentu a pracovnej atmosfére v ňom neprospela ani tá skutočnosť, že došlo k štiepeniu poslaneckých klubov a vytvorila sa široká skupina až 33 nezávislých poslancov. Žiaľ, táto skutočnosť neobišla ani náš poslanecký klub. Odišlo z neho 6 poslancov, ktorí z rôznych príčin uprednostnili svoje osobné záujmy a ambície pred dôverou a mandátom voličov a strany, ktorá ich nominovala. Po týchto skúsenostiach odporúčame, aby Národná rada v budúcom volebnom období prijala takú legislatívnu úpravu, ktorá zamedzí tomu, aby pôda Národnej rady Slovenskej republiky bola korzom pre poslancov medzi jednotlivými poslaneckými klubmi. Volič si nezaslúži, aby sa s jeho mandátom a dôverou narábalo podľa ľubovôle toho-ktorého poslanca. Vážené kolegyne, kolegovia, vážení hostia, dovoľte mi v závere tohto krátkeho vystúpenia poďakovať vám všetkým za spoluprácu v uplynulých štyroch rokoch. Aj keď sme mnohokrát nenašli spoločnú reč, bolo to preto, že my ako poslanci za ľavicovú stranu sme dôrazne hájili ľavicové hodnoty, záujmy a potreby občana. Zároveň chcem úprimne poďakovať aj všetkým pracovníkom Kancelárie Národnej rady Slovenskej republiky za vzájomnú spoluprácu a vytváranie podmienok pre našu poslaneckú činnosť v priebehu celého volebného obdobia. Poďakovanie patrí aj predstaviteľom siedmej veľmoci – masmédiám – pri parlamente za našu vzájomnú spoluprácu, aj keď mohli byť k nášmu klubu v mnohých prípadoch ústretovejší. V mene poslaneckého klubu Strany demokratickej ľavice vám všetkým aj občanom Slovenskej republiky želám do ďalšieho obdobia pevné zdravie, veľa osobných a pracovných úspechov, spokojnosť v rodinách a domovoch, dostatok práce, ale aj dobre zaplatenej práce, aby sa mierou vrchovatou naplnili naše spoločné túžby po prosperujúcom Slovensku v spoločnej Európe, samozrejme, so silnou ľavicou v Národnej rade Slovenskej republiky, pretože parlamentná demokracia bez silnej demokratickej ľavice je nepredstaviteľná. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_2002-08-20-t2m--.u16" who="#JozefMigaš.1954" ana="#chair">
               <seg xml:id="ParlaMint-SK_2002-08-20-t2m--.u16.p1">Ďakujem poslancovi Hoffmannovi. A teraz by som poprosil o slovo predsedu poslaneckého klubu SDK pána poslanca Jána Rusnáka. Nech sa páči, pán poslanec, máte slovo.</seg>
            </u>
            <u xml:id="ParlaMint-SK_2002-08-20-t2m--.u17" who="#JánRusnák.1956" ana="#regular">
               <seg xml:id="ParlaMint-SK_2002-08-20-t2m--.u17.p1">Vážení kolegovia, neviem, ako povedal pán poslanec Mikloško, či je ešte čo dodať, lebo v podstate ja mám vo svojom príhovore hovoriť len že sme najlepší a najdisciplinovanejší, lebo som sa dopočul že sú takí z SDĽ, ale pozriem sa potom do štatistiky. Ako povedal poslanec František Mikloško, za štyri roky sa veľa vecí zmenilo. Zmenilo sa aj to, že ja dneska v premiére si nasadím okuliare, čiže majte ku mne trpezlivosť, jednoducho zrak sa mi horší. Vážený pán prezident, vážený pán predseda parlamentu, vážený pán predseda vlády, členovia vlády, kolegyne, kolegovia poslanci, milí hostia, Národná rada Slovenskej republiky končí svoje druhé volebné obdobie. Pri tejto príležitosti mi dovoľte v mene poslancov Slovenskej demokratickej koalície zamyslieť sa nad poslednými štyrmi rokmi v činnosti nášho poslaneckého klubu a v živote slovenského parlamentu. Uplynulé roky neboli jednoduché pre občanov tejto krajiny ani pre nás zákonodarcov. Verejnosť nie vždy pozitívne hodnotila našu činnosť. Pripusťme, že negatívne vnímanie Národnej rady bolo niekedy aj odôvodnené. Ústavný činiteľ musí rešpektovať to, že sú naňho kladené najvyššie nároky. Musím však podčiarknuť, že treba rozlišovať, aj tu platí, že negatívne vnímaná činnosť niekoľkých jednotlivcov je občas vnímaná pozornejšie ako každodenná mravenčia práca desiatok ďalších. Myslím, že väčšina z nás, čo sedíme v tejto poslaneckej snemovni, pristúpila k mandátu zverenému v slobodných voľbách zodpovedne. Rád a s čistým svedomím konštatujem, že k nim patrili aj naši poslanci, poslanci v klube Slovenskej demokratickej koalície. Poslanci SDK sa pri svojej práci snažili nesklamať dôveru občana. Spoločne sme sa snažili vystupovať korektne, zodpovedne, a tak prispievať k stabilite vlády Mikuláša Dzurindu, s ktorou sme v spolupráci priviedli našu vlasť pred brány Severoatlantickej aliancie a Európskej únie. Poslanecký klub SDK bol najväčšou oporou vlády v Národnej rade. V tejto svojej činnosti vydržal napriek nepriaznivým predpovediam celé štyri roky. Vydržal, a tak prispieval k stabilite vo vládnej koalícii, v parlamente aj napriek tomu, že zo všetkých poslaneckých klubov prešiel snáď najstrastiplnejším vývojom. Nachádzali sme a našli sme ochotu a schopnosť načúvať jeden druhému. Za uplynulé štyri roky sme v tomto parlamente spolu s ďalšími stranami vládnej koalície prešli veľký kus cesty. Ozdravili sme ekonomiku, vytvorili sme ekonomické prostredie, ktoré je neporovnateľné so stavom, aký tu vládol, keď tento parlament ešte len začínal svoju činnosť. Umožnili sme občanom priamu voľbu prezidenta. Kým na začiatku tohto volebného obdobia bolo miesto v tejto snemovni pre prezidenta republiky prázdne, dnes demokraticky zvolený prezident republiky sedí s nami v tejto snemovni a ústavná kríza spred štyroch rokov, keď sme boli viac ako rok bez hlavy štátu, sa nemôže opakovať. Vďaka dohodám, ale aj nevyhnutným kompromisom sa nám podarilo uviesť do života rozsiahlu novelu Ústavy Slovenskej republiky, ktorá odstránila mnohé deformácie v našom politickom a ústavnom systéme. Tento parlament schválil reformu verejnej správy a rekordné množstvo zákonov nevyhnutných na náš vstup do Európskej únie. Keď išlo o spoločný cieľ, vždy sme sa vedeli dohodnúť. Dnes môžeme povedať, naša vlasť je na správnej ceste, táto krajina, naše Slovensko, je len kúsok od brán Severoatlantickej aliancie a Európskej únie. Položili sme základy budúcej prosperity. Práve toto ma napĺňa vierou, že v budúcnosti bude druhé volebné obdobie Národnej rady hodnotené priaznivejšie ako v súčasnosti a že budúcnosť bude vnímavejšia na úlohy, pred ktorými sme po roku 1998 stáli, a na to, čo sme spolu urobili. Poslanecký klub SDKÚ bude pokračovať v tejto ceste aj v treťom volebnom období. Som presvedčený, že spolu s ďalšími partnermi v budúcej vláde zabezpečíme kontinuitu a urobíme ten posledný krôčik do bezpečného a prosperujúceho sveta. Dovoľte mi poďakovať sa všetkým, ktorí nám pri našom neľahkom poslaní pomáhali a vychádzali v ústrety. Chcem sa poďakovať za prácu môjmu predchodcovi, mrzí ma, že tu nie je, bývalému predsedovi poslaneckého klubu SDK Romanovi Kováčovi. Poslancom zo strán vládnej koalície ďakujem za nie vždy ľahkú spoluprácu. Aj u opozície musím oceniť podporu mnohých integračných zákonov. Rovnako ďakujem aj zamestnancom Národnej rady, ktorí nám svojou prácou umožnili každodennú poslaneckú činnosť. Najväčšia vďaka však patrí všetkým občanom Slovenskej republiky, ktorí trpezlivo znášali pre nich nie vždy ľahké štyri roky. Oni budú tými konečnými posudzovateľmi správnosti našich krokov a oni rozhodnú, kto z nás si získa dôveru a zasadne do týchto lavíc aj v ďalšom volebnom období. Im želám veľa síl pri prekonávaní každodenných problémov a starostí. Prajem im veľa chuti do práce, mnoho odvahy zmeniť svoj malý svet k lepšiemu, pretože len každodennou činnosťou miliónov slobodných ľudí vzniká budúca prosperita národa. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_2002-08-20-t2m--.u18" who="#JozefMigaš.1954" ana="#chair">
               <seg xml:id="ParlaMint-SK_2002-08-20-t2m--.u18.p1">Ďakujem poslancovi Rusnákovi. Teraz dávam slovo predsedovi poslaneckého klubu Hnutia za demokratické Slovensko pánu poslancovi Tiborovi Cabajovi. Nech sa páči, pán poslanec.</seg>
            </u>
            <u xml:id="ParlaMint-SK_2002-08-20-t2m--.u19" who="#TiborCabaj.1954" ana="#regular">
               <seg xml:id="ParlaMint-SK_2002-08-20-t2m--.u19.p1">Vážený pán prezident, vážené kolegyne, kolegovia, vážená vláda, vážení hostia, veľmi som uvažoval nad tým, čo si pripraviť a čo povedať v tomto parlamente, pretože predstupujem tretíkrát pri ukončení práce parlamentu zhodnotením príslušného volebného obdobia. Ak tu kolega Mikloško hovoril o tom, že ťažko povedať niečo nové, skutočne to ťažko povedať, pretože pôvodne som uvažoval, že dnes aspoň naposledy uvidíme, že Slovensko má vládu. Ani dnes tu nie je celá vláda, ale už sme sa s tým stretávali celé štyri roky nielen na hodine otázok, na interpeláciách, takto to už fungovalo, to nie je otázka ani hodnotenia. Dovoľte, aby som reagoval na vystúpenie pána predsedu parlamentu, pretože treba otvorene povedať, že pohľad toho, kto vládne, je úplne iný ako pohľad toho, na koho to vládnutie dopadá. Preto dovoľte aj z tejto druhej strany povedať, že tak, ako hovoril pán predseda, v slobodných a demokratických voľbách v roku 1998 občania rozhodli a rozhodli o tom, že najsilnejším poslaneckým klubom v tomto parlamente bude klub Hnutia za demokratické Slovensko. To bol výsledok volieb. Čo urobili ďalej politici, bolo, že zohrali zaujímavú hru a vytvorili 93-člennú koalíciu, ktorá sa hneď po prvom vstupe uchopila moci. A treba povedať, že dosť dlho bola opojená mocou, pretože za celé štyri roky nebola schopná zmeniť systém. Kým nám bolo predtým vytýkané, že na Slovensku bol zavedený väčšinový systém obsadenia funkcií v parlamente, tí, ktorí sedia dnes vo vládnej koalícii, sľubovali, že to urobia inak, nie tak, ako sme to robili my. Nakoniec dopadlo to presne tak isto, zobrali si funkcie, ktoré si chceli zobrať, a, aby sa nepovedalo, niečo ponúkli aj opozícii, pretože rozdelili jednotlivé výbory v parlamente, aby bol dostatočný počet funkcií, pretože záujemcov o funkcie vo vládnej koalícii bolo veľa a bolo treba takýmto spôsobom aj ich rozdeliť. Samozrejme, bolo tu aj spomínané, že dvakrát sa menila, novelizovala ústava. Ústava je zákon zákonov, tak nás v škole učili. Ale tá prvá novela, povedzme to úplne otvorene, to bola z núdze cnosť. Veď táto koalícia mala 93 hlasov a nebola schopná zvoliť svojho zástupcu za prezidenta, preto to potom posunula na občanov. Je to realita, takto to bolo, je pravda, že teraz je priama voľba prezidenta, čo sme nakoniec podporili aj my. Ale treba povedať aj o tej druhej novelizácii ústavy, pretože toto stretnutie je zároveň významné tým, že 1. septembra si pripomíname 10. výročie prijatia prvej Ústavy Slovenskej republiky. Pánubohu ďakujem, že som mal to šťastie byť pri tom, keď som zobral mikrofón a mohol hlasovať za Ústavu Slovenskej republiky. Je tu viacero kolegov, ktorí sa tohto aktu priamo zúčastňovali a podieľali sa na prijímaní ústavy predtým. Ale treba povedať, že tá novela ústavy, ktorá sa urobila účelovo minulý rok, trochu je ušitá na podobu politikom. Prispôsobili si, bohužiaľ, ústavu, tak ako im to vyhovuje, a preto aj hlasovanie bolo také, aké bolo, získala sotva potrebných 90 hlasov. Neboli vykonané ani odborné expertízy. A, bohužiaľ, takú rozsiahlu novelu, ktorá sa robila v tomto parlamente, nepripravila vláda Slovenskej republiky, ale skupina poslancov. To tiež svedčí aj o problémoch, ktoré v tomto parlamente boli, pretože síce je pravda, že tento parlament prijal veľké množstvo zákonov, ale myslím, že život ukazuje, že o kvalite niekedy musíme taktne pomlčať. To je tiež príprava, pretože treba úplne otvorene povedať, že veľmi často sa stávalo, že zo strany vlády prichádzali nekvalitné návrhy zákonov do parlamentu a nebolo výnimkou, že pri predkladaní a prerokúvaní v parlamente k viacerým zákonom bolo predložených aj vyše sto pozmeňujúcich návrhov. Nebolo žiadne prekvapenie, že prišiel z vlády návrh a už do výborov vládni úradníci doniesli ďalšie pozmeňujúce návrhy, aby sa pripravila zmena toho návrhu, ktorý už bol v parlamente. Takto tiež fungovala legislatíva a to tiež nepridalo na kráse. Na kráse nepridalo ani to, že sa prerokúvalo veľké množstvo zákonov v skrátenom legislatívnom konaní a často iba preto, že vláda nestihla vykonať svoj legislatívny proces a potom dobiehala to, čo sa stalo. Zažili sme tu aj taký zvláštny legislatívny folklór, keď k jednému zákonu boli dve aj tri novely zákonov a, čuduj sa svete, od poslancov vládnej koalície. A aby to bolo ukončené, ešte potom sa poponáhľala vláda, obyčajne tá prišla so štvrtým návrhom, aby sa takýmto spôsobom zakryla celá legislatíva. Hovorilo sa tu aj o obnovení spolupráce medzi koalíciou a opozíciou. Ja neviem, ako niekto si vysvetľuje ten vzťah koalície a opozície, o funkciách nehovorím z jednoduchého dôvodu, pretože väčšina nebola schopná sa dohodnúť a pohľadať model, ako by to malo aj v budúcnosti fungovať, v akých pozíciách by sa nachádzala opozícia a koalícia, ako by to dopadlo po voľbách. Vtedy, myslím, bol ešte na to priestor, v tomto tesne predvolebnom období veľmi ťažko to urobiť. A uvidíme, čo budú schopní politici urobiť tesne po voľbách. Veľmi sa ma dotkla, pravdupovediac, tá otázka, keď povedal pán predseda, že opozícia sa venovala triviálnym straníckym problémom. To snáď nemyslíte vážne, pán predseda alebo tí, ktorí vám pripravovali príhovor, pretože ak vláda chce vládnuť a chce vládnuť v parlamentom systéme demokracie, môže vládnuť iba vtedy, keď ju podporuje v parlamente najmenej 76 poslancov. Ak táto koalícia mala 93 hlasov a veľmi často tento parlament stál a nepracoval, tak to bolo z jednoduchého dôvodu, že vládna koalícia nevedela si zabezpečiť účasť najmenej minimálne 76 poslancov. Ja viem, že k tomu nedobrému menu z pohľadu občanov prispela aj opozícia, ale ako opozícia nemáme inú možnosť, ako upozorniť na tieto skutočnosti, pretože ak by sme sa boli prezentovali a urobili kvórum, všetci by sa tvárili, akože je to v najlepšom poriadku, a prijímali by sa zákony tak, ako potrebujete. Vláda skutočne môže vládnuť iba vtedy, keď má zabezpečenú podporu v parlamente. Veľmi často sa to stávalo, že vláda túto podporu nemala. Samozrejme, je právo opozície a priamo povinnosť, aby upozorňovala na chyby a prešľapy, ktoré robí vláda. Ale ak sa účelovo zmenil zákon o rokovacom poriadku v tomto parlamente a prijala sa tzv. sekera, aby bola obmedzená možnosť vystúpenia poslancov v parlamente – uznávam, že ste to urobili demokraticky, lebo ste mali na to väčšinu hlasov –, urobili ste to tak, že ste zatvorili ústa poslancom opozície a vytvoril sa priestor na obmedzenie rozpravy tak, aby to vyhovovalo vám. Bohužiaľ, stávalo sa aj to, že nemali sme inú možnosť, ako na tieto skutočnosti upozorniť, a predložili sme návrh na vyslovenie nedôvery niektorým členom vlády. Ani tento nebol úspešný, a to podľa hesla: „Jánošíka si obesíme sami!“ Práve tí členovia vlády, na chyby a prešľapy ktorých sme upozorňovali, nakoniec určitým spôsobom boli z vlády odídení a bolo to usporiadané trochu inak, len nedajbože aby sa vyhovelo návrhu opozície. O tom celom to bolo, samozrejme, aj pri niektorých návrhoch zákonov, ktoré vrátil pán prezident na opätovné prerokovanie. Ak si zoberiete stenozáznam a zistíte, že mnohé pripomienky, ktoré predložil k prijatým zákonom – a bolo tých zákonov veľké množstvo –, boli práve návrhy opozície alebo poslancov opozície, ktoré predložili, a len preto, že tu bol taký zvyk, že predložil to niekto z opozície, nedalo sa to prijať. A nakoniec potom sme to posunuli niekde ďalej. Treba povedať ale, pán predseda, ak hodnotíte opozíciu z tejto strany, že koalícia mala aj vedenie tohto parlamentu. Patrí poďakovanie, že ste zvládli situáciu tak, ako ste ju zvládli, ale treba povedať aj tú realitu, že často pri prerokúvaní jednotlivých bodov programu akonáhle sa zistilo, že je tu viac ako 76 poslancov koalície, na návrh troch či štyroch poslaneckých klubov sa predložil návrh a účelovo program sa menil tak, že nikto nevedel, čo bude, aké bude rokovanie na druhý deň. Dokonca zoberieme ako realitu, jeden program bol na pozvánke, ktorú sme obdržali, keď ste nás pozývali na schôdzu, druhý obyčajne bol ešte na stole rozdaný tesne pred hlasovaním, tretí sa prijal. A dokonca mali sme tu aj takú možnosť, že hneď po hlasovaní o programe ako celku predstaviteľ koalície predložil v mene štyroch poslaneckých klubov návrh na zmenu toho programu, ktorý už sme vtedy pred pár minútami prijali. Takže aj toto bola realita a organizácia práce v tomto parlamente. A tomu aj nasvedčuje aj ďalšia skutočnosť, že ak sme predložili návrh na zvolanie schôdze Národnej rady na základe 30 podpisov, lebo to je jediné právo opozície, ktoré sa dá využiť, tak sa rozhodlo, že rokovať sa bude v noci. Dnes nadránom sme úspešne skončili 35. nočnú schôdzu. Pripomínam, 35. nočnú schôdzu sme ukončili dnes, pretože bola taká organizácia, aká bola. Bohužiaľ, stávalo sa aj to, že na začiatku schôdze sa obyčajne zišlo 76 poslancov koalície, odhlasovali, že sa bude pokračovať do rána alebo do ukončenia schôdze, že bude obmedzená rozprava, a nakoniec sa zobrali a odišli a potom nebolo zriedkavosťou, že tu bolo 10 – 12 poslancov z koalície počas prerokúvania, ktorí zase dobehli až na poslednú chvíľu, keď bolo treba hlasovať, aby sa zúčastnili hlasovania. Toto bola tiež realita, to bola organizácia práce v tomto parlamente, pretože skutočne nedalo sa naplánovať nič, pretože stále sme nevedeli, čo bude o najbližšiu hodinu alebo o dve hodiny. Jedine sme to mohli tušiť podľa toho, koľko poslancov sa zišlo v rokovacej miestnosti. Veľmi veľa času sa venovalo otázkam zbavovania imunity poslancov. Treba povedať, že posledný rok jednoducho tento parlament už sa odmietol zaoberať návrhmi vyšetrovateľov a mnohé zostali nedoriešené, a to z jednoduchého dôvodu. Napriek veľkej snahe poslancov koalície, ktorí sa aktívne podieľali na zbavovaní imunity poslancov opozície, nebolo nič prešetrené, nebolo nič dokončené, zrejme aj poslanci si uvedomili, že odmietajú slúžiť neschopným návrhom jednotlivých vyšetrovateľov, ktorí predložili do parlamentu iba preto, že bola na to politická objednávka. Dovoľte ale, aby som na záver tohto volebného obdobia aj ja, tak ako to už býva zvykom, poďakoval všetkým tým, ktorí boli občas ochotní aj načúvať hlas z opozície, pretože dobrá opozícia je to najvýhodnejšie, čo si môže koalícia priať, pretože má spätné zrkadlo, má kontrolu. Zamyslení a zahľadení sami do seba veľmi ťažko môžeme napredovať ďalej vtedy, keď nie sme ochotní hlas opozície počúvať. Taktiež chcem poďakovať všetkým novinárom, tým, ktorí sa vžili do práce parlamentu a nehľadali v práci parlamentu senzácie, ale snažili sa objektívne informovať o tej práci, ktorú tu robíme v parlamente tak, aby aj verejnosť vedela, o čom to bolo. Samozrejme nedá mi nespomenúť, že zložité to bolo aj pre novinárov najmä z jednoduchého dôvodu, že tí, ktorí predtým sľubovali, že budú priame prenosy, aby voliči videli, ako ich zastupujú poslanci v parlamente, veľmi rýchlo prišli na to, že bolo by ich vidieť ako sa v tomto parlamente nerobí, a preto jednoducho odmietli priame prenosy z rokovania Národnej rady, a preto tieto neboli ani vysielané. Ja verím, že nájdu sa aj v tomto období politici, ktorí budú sľubovať vo voľbách, že zase budú priame prenosy, akonáhle sadnú do parlamentu, tak isto sa budú správať ako tí, ktorí to sľubovali pred štyrmi rokmi a ktorí prví zabránili tomu, aby tieto priame prenosy boli, aby občania videli, ako ich poslanec zastupuje. Pán predseda, hovorili ste aj o tom, že nepodarilo sa novelizovať volebný zákon. On sa novelizoval dvakrát, ale asi tá podstatná novela, ktorá čaká pre budúce obdobie, je doriešiť otázku zastupovania občanov. Ak sa podarí zmeniť volebný systém na väčšinový a budeme mať konkrétneho poslanca a konkrétnych voličov, ktorí si ho ustrážia, akým spôsobom bude zastupovať ich záujmy, ako bude pracovať v tomto parlamente ich poslanec, potom môžeme povedať, že niečo v prospech občanov sme urobili. V opačnom prípade vždy sa to bude zakrývať za tieto dvere parlamentu, ako to bude fungovať ďalej. Dovoľte, aby som poďakoval všetkým pracovníkom Národnej rady, ktorí to nemali ľahké, pretože už som hovoril, že 35 nocí sme tu sedeli a oni museli sedieť takisto s nami. Oni museli jednoducho zabezpečiť chod tohto parlamentu, vôbec to nemali ľahké a pokúsili sa zvládnuť tú situáciu, ktorú im poslanci pripravili svojím rozhodovaním o tom, že budú aj nočné schôdze Národnej rady. Nedá mi nepoďakovať aj všetkým rodinným príslušníkom, ktorí vytvárali zázemie, aby sme sa tejto poslaneckej práci mohli venovať. Už tu bolo spomínané, že naše rady navždy opustili naši dvaja kolegovia – Jožko Zlocha a Dušan Slobodník. Tí ostanú iba v našej pamäti, pretože odviedli v tomto parlamente kus práce a osud bol nemilosrdný k tomu, že nemohli svoju prácu dokončiť. Zajtra sa začína predvolebná kampaň. Väčšina z nás sa rozbehne medzi voličov. Verím, že aspoň s tou elementárnou slušnosťou budeme vystupovať a vysvetľovať tú pozíciu, ktorú tento parlament mal. Vôbec to nebudeme mať ľahké z jednoduchého dôvodu, tento parlament sa stal najmenej dôveryhodnou inštitúciou. Sme tu všetci, všetkých sa nás to dotýka bez ohľadu na to, akým dielom sme sa mali možnosť na tejto skutočnosti podieľať. Voliči 20. a 21. septembra zoberú spravodlivosť do svojich rúk a rozhodnú o tom, kto do tohto parlamentu príde zastupovať ich záujmy. Ja verím, že budú mať šťastnú ruku, verím, že ten budúci parlament bude lepší, ako bol tento, v ktorom sme mali česť pracovať. Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_2002-08-20-t2m--.u20" who="#JozefMigaš.1954" ana="#chair">
               <seg xml:id="ParlaMint-SK_2002-08-20-t2m--.u20.p1">Ďakujem pánu poslancovi Cabajovi. Vystúpili predsedovia všetkých poslaneckých klubov, ešte raz im ďakujem za ich vystúpenie. Vážený poslanecký zbor, naplnila sa spoločná slávnostná schôdza, končí sa naše slávnostné stretnutie. Vážené panie poslankyne, vážení páni poslanci, na pripomenutie tohto volebného obdobia ako výraz ocenenia vašej práce v Národnej rade Slovenskej republiky v II. volebnom období som si dovolil vám odovzdať pamätný list spolu s medailou. Dovoľte mi ešte raz vám poďakovať, vážené panie poslankyne, vážení páni poslanci Národnej rady, za vaše úsilie a prácu v orgánoch Národnej rady Slovenskej republiky počas celého volebného obdobia. Dovoľte mi, aby som poďakoval prezidentovi Slovenskej republiky, vláde Slovenskej republiky, spolupracovali s týmto parlamentom a vykonávali akty ďalšieho rozvoja Slovenskej republiky. Želám vám všetkým čo najlepšie zdravie, spokojnosť, šťastie a veľa úspechov vo vašom osobnom živote i vo vašom politickom živote. Chcem aj pri tejto príležitosti úprimne popriať novej Národnej rade, jej výborom a poslancom, aby nadviazali na všetko pozitívne čo tento parlament v II. volebnom období vykonal. Panie poslankyne, páni poslanci, srdečne vás pozývam na slávnostný ceremoniál odhalenia busty Alexandra Dubčeka, ktorý sa uskutoční o 13.00 hodine na Námestí Alexandra Dubčeka, a následne na slávnostnú recepciu pri príležitosti skončenia II. volebného obdobia Národnej rady Slovenskej republiky, ktorá sa bude konať v reprezentačných priestoroch Bratislavského hradu. <note>Štátna hymna Slovenskej republiky.</note> (Potlesk.)</seg>
            </u>
            <note>Slávnostné stretnutie poslancov NR SR sa skončilo o 12.41 hodine.</note>
         </div>
      </body>
   </text>
</TEI>
