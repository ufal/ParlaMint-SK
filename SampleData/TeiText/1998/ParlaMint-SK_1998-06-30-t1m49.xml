<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xml:id="ParlaMint-SK_1998-06-30-t1m49" xml:lang="sk">
   <teiHeader>
      <fileDesc>
         <titleStmt>
            <!-- TODO -->
            <meeting ana="#parla.term #parla.uni" n="1">1</meeting>
            <meeting ana="#parla.meeting #parla.uni" n="49">49</meeting>
            <!-- TODO -->
         </titleStmt>
         <editionStmt>
            <edition>3.0a</edition>
         </editionStmt>
         <extent>
            <!-- TODO -->
         </extent>
         <publicationStmt>
            <!-- TODO -->
         </publicationStmt>
         <sourceDesc>
            <bibl>
               <!-- TODO -->
               <idno type="URI" subtype="parliament">https://www.nrsr.sk/dl/Browser/Document?documentId=65930</idno>
               <date when="1998-06-30">1998-06-30</date>
            </bibl>
         </sourceDesc>
      </fileDesc>
      <encodingDesc>
         <!-- TODO -->
      </encodingDesc>
      <profileDesc>
         <settingDesc>
            <setting>
               <!-- TODO -->
               <date when="1998-06-30">1998-06-30</date>
            </setting>
         </settingDesc>
         <!-- TODO -->
      </profileDesc>
   </teiHeader>
   <text>
      <body>
         <div>
            <u xml:id="ParlaMint-SK_1998-06-30-t1m49.u1" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1.p1">Vážené pani poslankyne, vážení páni poslanci, otváram 49. schôdzu Národnej rady Slovenskej republiky. Pani poslankyne, páni poslanci, prosím, aby sme sa prezentovali. Prezentovalo sa 86 poslancov, teda Národná rada je schopná sa uznášať. Podľa § 23 ods. 3 zákona o rokovacom poriadku sa z rokovania dnešnej schôdze ospravedlnili títo poslanci a poslankyne: pani poslankyňa Bauerová, páni poslanci Benčík, Brocka, Hrnko, Pribilinec, Juraj Švec a Vavrík. Na 49. schôdzi Národnej rady Slovenskej republiky overovateľmi budú páni poslanci Stanislav Líška a Marián Polák. Náhradníkmi budú poslanci Karol Zahatlan a Terézia Chlebová. Podľa § 24 ods. 1 zákona o rokovacom poriadku navrhujem program 49. schôdze Národnej rady Slovenskej republiky tak, ako vám bol predložený na pracovné stoly. Skôr ako dám slovo poslancom, ktorí majú návrhy na doplnenie alebo zmenu programu, chcem uviesť, že na návrh gestorského výboru stanovisko Najvyššieho kontrolného úradu k štátnemu záverečnému účtu <note>bod 40</note> uvedie predseda Najvyššieho kontrolného úradu, správu o menovom vývoji v Slovenskej republike, ktorá je pod bodom 41, uvedie guvernér Národnej banky Slovenska, účtovnú uzávierku Všeobecnej zdravotnej poisťovne <note>bod 43</note> uvedie predseda jej správnej rady a správu a účtovnú uzávierku Fondu národného majetku, ktoré sú uvedené pod bodmi 46 a 47, uvedie prezident Prezídia Fondu národného majetku. Na to, aby títo páni mohli predniesť správy, je potrebný súhlas Národnej rady. Preto navrhujem, tak ako už máme zaužívané v praxi, že schválením programu schválime aj súhlas na ich vystúpenie. Ak nemá nikto iný návrh, budem považovať môj návrh za súhlasný. Ďakujem. Takže pristúpime k schvaľovaniu návrhu programu 49. schôdze Národnej rady. Podotýkam, že podľa § 24 ods. 2 zákona o rokovacom poriadku máte jednu minútu na doplnenie alebo zmenu programu. Píšem si poradie zo svetelnej tabule. Takže s pripomienkou sa hlási pán poslanec Pittner, pán poslanec Šimko, pán poslanec Sopko, pán poslanec Ftáčnik, pán poslanec Brňák, pán poslanec Hofbauer, pán poslanec Bárdos, pán poslanec Duka-Zólyomi, pán poslanec Boros, pán poslanec Hrušovský, Kolláriková, pán poslanec Kováč, Kvarda, Harach, Szigeti. To je všetko, áno? Ďakujem. Takže môžeme pristúpiť k udeleniu slova pánom poslancom. Prosím pána poslanca Pittnera. <kinesic type="noise"><desc>Šum v sále.</desc></kinesic> Prosím o pokoj, páni poslanci. Môžete zosilniť hlasitosť? Nie je počuť. Prosím, aby ste zmenili čas pánu poslancovi, čiže bude mať minútu tridsať. Nech sa páči.</seg>
            </u>
            <u xml:id="ParlaMint-SK_1998-06-30-t1m49.u2" who="#LadislavPittner.1934" ana="#regular">
               <seg xml:id="ParlaMint-SK_1998-06-30-t1m49.u2.p1">V Nitre dňa 23. júna vo večerných hodinách počas verejne ohláseného stretnutia občanov s predstaviteľmi SDK v klube Stará pekáreň prišlo k závažnému incidentu, ojedinelému od novembra 1989. Do sály počas pokojnej schôdze vtrhla prepadová skupina policajtov v kuklách v plnej výzbroji pod zámienkou hľadania drog, a to na základe anonymného telefonátu. Tento zásah cvičený na boj s organizovaným zločinom vyvolal svojím priebehom zdesenie medzi prítomnými, dokonca s nutnosťou vyhľadania lekárskej pomoci. Vzhľadom na medzitým zverejnené okolnosti zásahu je zrejmé, že prišlo k hrubému zneužitiu polície. Žiadam, pán predseda, aby pán minister vnútra dal Národnej rade vysvetlenie o tomto zásahu, a to 1. júla, teda zajtra v prvom bode programu. Ďakujem.</seg>
            </u>
            <u xml:id="ParlaMint-SK_1998-06-30-t1m49.u3" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u3.p1">Ďakujem. Prosím, pán poslanec Šimko.</seg>
            </u>
            <u xml:id="ParlaMint-SK_1998-06-30-t1m49.u4" who="#IvanŠimko.1955" ana="#regular">
               <seg xml:id="ParlaMint-SK_1998-06-30-t1m49.u4.p1">Ďakujem, pán predseda. Mám jednu otázku v súvislosti s programom a potom dva návrhy do programu. Najskôr otázka. Keď po 2. marci vláda Slovenskej republiky prebrala niektoré kompetencie prezidenta, prijala oficiálne vyhlásenie, že keď do konca júna nebude zvolený prezident, tak v skrátenom legislatívnom konaní navrhne návrh ústavného zákona o priamej voľbe prezidenta. Chcem sa spýtať, či vláda takýto návrh poslala do parlamentu a v prípade, že neposlala, tak vás chcem požiadať, pán predseda, aby ste to pripomenuli vláde. To je prvá vec. Ďalej dva návrhy. Navrhujem dva body programu ako posledné dva body programu tejto schôdze - návrh uznesenia na zrušenie uznesenia Národnej rady číslo 482 z roku 1996 a návrh uznesenia na zrušenie uznesenia Národnej rady číslo 530 z roku...</seg>
            </u>
            <note>Po uplynutí stanoveného času technické zariadenie prerušilo vystúpenie poslanca.</note>
            <u xml:id="ParlaMint-SK_1998-06-30-t1m49.u5" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u5.p1">Ďakujem. Pod bodom 5 máte vládny návrh. Takže ďalej pán poslanec Sopko.</seg>
            </u>
            <u xml:id="ParlaMint-SK_1998-06-30-t1m49.u6" who="#ViliamSopko.1948" ana="#regular">
               <seg xml:id="ParlaMint-SK_1998-06-30-t1m49.u6.p1">Vážený pán predseda, v zmysle rokovacieho poriadku v znení § 24 ods. 1 navrhujem doplniť program rokovania 49. schôdze Národnej rady o ďalší bod. Opätovne navrhujem do programu ako bod 35 zaradiť správu o plnení úloh Slovenskej informačnej služby za obdobie rokov 1996 - 1997, ktorú má predložiť riaditeľ Slovenskej informačnej služby pán Ivan Lexa. Veľmi dobre vieme, že v zmysle príslušného paragrafu zákona číslo 46/1993 Z. z. o Slovenskej informačnej službe Národná rada má túto správu prerokovať najmenej raz ročne. Upozorňujem, pán predseda, že došlo k porušeniu zákona a zodpovední môžu byť len dvaja ľudia: predseda Národnej rady Ivan Gašparovič alebo riaditeľ Slovenskej informačnej služby Ivan Lexa. Doterajšie vaše stanoviská sú alibistické.</seg>
            </u>
            <u xml:id="ParlaMint-SK_1998-06-30-t1m49.u7" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u7.p1">Ďakujem. Pán poslanec Ftáčnik.</seg>
            </u>
            <u xml:id="ParlaMint-SK_1998-06-30-t1m49.u8" who="#MilanFtáčnik.1956" ana="#regular">
               <seg xml:id="ParlaMint-SK_1998-06-30-t1m49.u8.p1">Vážený pán predseda, vážené kolegyne a kolegovia, navrhujem zaradiť nový bod 42 a ostatné body prečíslovať, aby sme v bode 42 prerokovali správu ministerstva školstva o stave financovania základných a stredných škôl a školských zariadení v roku 1998. Táto správa bola predložená do vlády Slovenskej republiky, tá sa ňou zatiaľ nezaoberala, my sme o nej dostali informáciu vo výbore pre vzdelanie, vedu, kultúru a šport, na základe čoho, a aj po rokovaní s predstaviteľmi krajských úradov, výbor prijal uznesenie, v ktorom konštatoval, že školstvu v základných a stredných školách v tomto roku chýba okolo 1,5 mld. korún. Vláda by sa touto správou mohla alebo mala zaoberať. Ak by usúdila, že je potrebná súčinnosť Národnej rady, mala by to urobiť čo najskôr. Myslím si, že Národná rada by sa k tejto situácii mala vyjadriť a podporiť stanoviská ministerstva školstva, aby boli vzaté do úvahy na rokovaní vlády.</seg>
            </u>
            <u xml:id="ParlaMint-SK_1998-06-30-t1m49.u9" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u9.p1">Ďakujem. Pán poslanec Brňák.</seg>
            </u>
            <u xml:id="ParlaMint-SK_1998-06-30-t1m49.u10" who="#PeterBrňák.1959" ana="#regular">
               <seg xml:id="ParlaMint-SK_1998-06-30-t1m49.u10.p1">Vážený pán predseda, navrhujem vypustiť bod 27 návrhu programu, ktorým je vládny návrh Trestného zákona <note type="comment">tlač 925</note>, ktorý bol zaradený do druhého čítania, nakoľko doteraz nepominuli dôvody, pre ktoré gestorský výbor - ústavnoprávny výbor prerušil svoje rokovanie o tomto bode. A navrhujem ako bod 51 zaradiť nový bod pod názvom Správa o poznatkoch Generálnej prokuratúry Slovenskej republiky o stave zákonnosti v Slovenskej republike a o činnosti prokuratúry Slovenskej republiky za rok 1997, nakoľko tento materiál prerokoval ústavnoprávny výbor a podľa zákona o rokovacom poriadku by ho mala prerokovať aj Národná rada ako taká. Ďakujem.</seg>
            </u>
            <u xml:id="ParlaMint-SK_1998-06-30-t1m49.u11" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u11.p1">Ďakujem. Pán poslanec Hofbauer.</seg>
            </u>
            <u xml:id="ParlaMint-SK_1998-06-30-t1m49.u12" who="#RomanHofbauer.1940" ana="#regular">
               <seg xml:id="ParlaMint-SK_1998-06-30-t1m49.u12.p1">Ďakujem. Prosím presunúť bod číslo 9 - Návrh skupiny poslancov Národnej rady Slovenskej republiky na vydanie ústavného zákona o zabezpečení strategických záujmov štátu v odvetviach plynárenstva a energetiky na štvrtok 2. júla niekedy v dopoludňajších hodinách vzhľadom na rokovania výborov, ktoré ešte neprebehli. A žiadam stiahnuť bod číslo 10 - Návrh poslanca Národnej rady Slovenskej republiky Jozefa Straňáka <note type="comment">tlač číslo 942</note> vzhľadom na neodporúčajúce stanovisko vlády k tomuto materiálu.</seg>
            </u>
            <u xml:id="ParlaMint-SK_1998-06-30-t1m49.u13" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u13.p1">Ďakujem. Pán poslanec Bárdos.</seg>
            </u>
            <u xml:id="ParlaMint-SK_1998-06-30-t1m49.u14" ana="#regular">
               <seg xml:id="ParlaMint-SK_1998-06-30-t1m49.u14.p1">Ďakujem za slovo, pán predseda. Navrhujem, aby sme nezaradili do programu 49. schôdze Národnej rady Slovenskej republiky bod číslo 8 návrhu programu - návrh zákona, ktorým sa dopĺňa zákon číslo 369/1990 Zb. o obecnom zriadení v znení neskorších predpisov a doplňujú ďalšie zákony <note type="comment">tlač 998</note>. Zdôvodňujem to tým, že tento návrh je jednoznačne proti princípu samosprávy a okliešťuje právomoci samospráv. Ďakujem.</seg>
            </u>
            <u xml:id="ParlaMint-SK_1998-06-30-t1m49.u15" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u15.p1">Ktorý? Nestihol som to zapísať.</seg>
            </u>
            <u xml:id="ParlaMint-SK_1998-06-30-t1m49.u16" ana="#regular">
               <seg xml:id="ParlaMint-SK_1998-06-30-t1m49.u16.p1">Bod číslo 8 návrhu. To je tlač číslo 998.</seg>
            </u>
            <u xml:id="ParlaMint-SK_1998-06-30-t1m49.u17" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u17.p1">Ďakujem. Ďalej pán poslanec Duka-Zólyomi.</seg>
            </u>
            <u xml:id="ParlaMint-SK_1998-06-30-t1m49.u18" who="#ÁrpádDuka-Zólyomi.1941" ana="#regular">
               <seg xml:id="ParlaMint-SK_1998-06-30-t1m49.u18.p1">Ďakujem, pán predseda. Vážená Národná rada, v zmysle § 24 ods. 1 rokovacieho poriadku navrhujem zaradiť nový bod do programu 49. schôdze Národnej rady Slovenskej republiky pod názvom Správa o sociálnej situácii obyvateľstva Slovenskej republiky. Navrhujem zaradiť ju ako bod 35 po bode, ktorý má názov Odpočet plnenia Programového vyhlásenia vlády Slovenskej republiky za roky 1994 - 1998. Ďakujem.</seg>
            </u>
            <u xml:id="ParlaMint-SK_1998-06-30-t1m49.u19" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u19.p1">Čiže to je ktorý bod?</seg>
            </u>
            <u xml:id="ParlaMint-SK_1998-06-30-t1m49.u20" who="#ÁrpádDuka-Zólyomi.1941" ana="#regular">
               <seg xml:id="ParlaMint-SK_1998-06-30-t1m49.u20.p1">Navrhujem to ako bod 35 po bode 34.</seg>
            </u>
            <u xml:id="ParlaMint-SK_1998-06-30-t1m49.u21" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u21.p1">Pán poslanec Boros.</seg>
            </u>
            <u xml:id="ParlaMint-SK_1998-06-30-t1m49.u22" who="#ZoltánBoros.1945" ana="#regular">
               <seg xml:id="ParlaMint-SK_1998-06-30-t1m49.u22.p1">Vážený pán predseda, navrhujem zaradiť do programu 49. schôdze Národnej rady Slovenskej republiky návrh skupiny poslancov - zákon o používaní jazykov národnostných menšín a etnických skupín, parlamentná tlač číslo 441, ako bod číslo 28 po plánovanom prerokovaní Trestného zákona, a ostatné body prečíslovať. Dovoľte mi poznamenať, že poslanecký návrh zákona by sa mal prerokúvať ešte podľa pravidiel starého rokovacieho poriadku, takže je tu daná neopakovateľná a zároveň posledná šanca pre parlament tohto zloženia. Ďakujem.</seg>
            </u>
            <u xml:id="ParlaMint-SK_1998-06-30-t1m49.u23" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u23.p1">Ako ktorý bod?</seg>
            </u>
            <u xml:id="ParlaMint-SK_1998-06-30-t1m49.u24" who="#ZoltánBoros.1945" ana="#regular">
               <seg xml:id="ParlaMint-SK_1998-06-30-t1m49.u24.p1">Ako bod 28, po Trestnom zákone.</seg>
            </u>
            <u xml:id="ParlaMint-SK_1998-06-30-t1m49.u25" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u25.p1">Pán poslanec Hrušovský.</seg>
            </u>
            <u xml:id="ParlaMint-SK_1998-06-30-t1m49.u26" who="#PavolHrušovský.1952" ana="#regular">
               <seg xml:id="ParlaMint-SK_1998-06-30-t1m49.u26.p1">Vážený pán predseda, dovoľte mi, aby som navrhol bod číslo 50 predradiť na rokovanie tejto schôdze ako bod číslo 4. Ide o bod programu, kde máme prerokúvať petíciu občanov Za spravodlivý volebný zákon, za priamu voľbu prezidenta a za zamedzenie ústavnej krízy. Myslím si, že vecne súvisí s tým, čo budeme prerokúvať pod bodmi 5 až 6 navrhnutého bodu programu, preto odporúčam, aby sme predradili tento bod pred tieto body. Ďalej chcem spresniť pozmeňujúci návrh k bodu - k návrhu programu pána kolegu Šimka. To druhé uznesenie je číslo 530/1997 Z. z. a týka sa Emila Spišáka. Myslím si, že by bolo dobré, keby sme prerokovali obidva tieto body. Bolo by dobré, keby Národná rada dokončila svoje funkčné obdobie, tak ako bolo vynesené v náleze Ústavného súdu, teda v takom zložení. Ďakujem.</seg>
            </u>
            <u xml:id="ParlaMint-SK_1998-06-30-t1m49.u27" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u27.p1">Pani poslankyňa Kolláriková.</seg>
            </u>
            <u xml:id="ParlaMint-SK_1998-06-30-t1m49.u28" who="#MelániaKolláriková.1943" ana="#regular">
               <seg xml:id="ParlaMint-SK_1998-06-30-t1m49.u28.p1">Vážený pán predseda, vážené kolegyne, kolegovia, v súlade s § 24 rokovacieho poriadku Národnej rady Slovenskej republiky dávam dva návrhy na zmenu programu 49. schôdze Národnej rady Slovenskej republiky. Prvý návrh: Žiadam predsunúť a zaradiť bod 26 - Návrh skupiny poslancov Národnej rady Slovenskej republiky o sústave základných a stredných škôl <note type="comment">tlač 988</note> ako bod 4 tohto programu. Druhý návrh: Žiadam presunúť a zaradiť bod 31 - Návrh skupiny poslancov Národnej rady Slovenskej republiky na vydanie ústavného zákona o presune kompetencií z prezidenta Slovenskej republiky na predsedu Národnej rady Slovenskej republiky <note type="comment">tlač 986</note> na 10. 7. 1998 ako prvý bod hneď ráno. Ďakujem.</seg>
            </u>
            <u xml:id="ParlaMint-SK_1998-06-30-t1m49.u29" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u29.p1">Pán poslanec Kováč.</seg>
            </u>
            <u xml:id="ParlaMint-SK_1998-06-30-t1m49.u30" who="#RomanKováč.1940" ana="#regular">
               <seg xml:id="ParlaMint-SK_1998-06-30-t1m49.u30.p1">Vážený pán predseda, mám dva návrhy, a síce prvý návrh, aby sa z rokovania dnešnej schôdze vypustil bod číslo 6, kde sa má prerokovať novela zákona o zdravotnej starostlivosti. To je prvý návrh. A druhý návrh je, aby sme na 7. 6. zaradili ako prvý bod nový bod so znením: Rekonštrukcia Prezídia Fondu národného majetku.</seg>
            </u>
            <u xml:id="ParlaMint-SK_1998-06-30-t1m49.u31" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u31.p1">Pán poslanec, povedali ste na 7. 6.</seg>
            </u>
            <u xml:id="ParlaMint-SK_1998-06-30-t1m49.u32" who="#RomanKováč.1940" ana="#regular">
               <seg xml:id="ParlaMint-SK_1998-06-30-t1m49.u32.p1">Pardon, 7. 7.</seg>
            </u>
            <u xml:id="ParlaMint-SK_1998-06-30-t1m49.u33" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u33.p1">Pán poslanec Kvarda.</seg>
            </u>
            <u xml:id="ParlaMint-SK_1998-06-30-t1m49.u34" who="#JózsefKvarda.1949" ana="#regular">
               <seg xml:id="ParlaMint-SK_1998-06-30-t1m49.u34.p1">Ďakujem, pán predseda. V zmysle § 24 ods. 1 rokovacieho poriadku navrhujem nezaradiť bod číslo 7 programu - vládny návrh zákona, ktorým sa mení a dopĺňa zákon Slovenskej národnej rady číslo 346/1990 Zb. o voľbách do orgánov samosprávy obcí v znení neskorších predpisov a o zmene a doplnení niektorých zákonov, tlač 981. Ďakujem.</seg>
            </u>
            <u xml:id="ParlaMint-SK_1998-06-30-t1m49.u35" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u35.p1">Ďakujem aj ja. Pán poslanec Harach.</seg>
            </u>
            <u xml:id="ParlaMint-SK_1998-06-30-t1m49.u36" who="#ĽubomírHarach.1953" ana="#regular">
               <seg xml:id="ParlaMint-SK_1998-06-30-t1m49.u36.p1">Ďakujem za slovo. Vážený pán predseda, dávam návrh na zmenu v programe rokovania Národnej rady. Slovenská televízia sa totiž čím ďalej, tým viac vzďaľuje od princípov verejnoprávnej inštitúcie. Stala sa jednoducho ideologickým nástrojom Hnutia za demokratické Slovensko používaným na ohlupovanie a vymývanie mozgov občanom. Aj keď plnú zodpovednosť za devastáciu Slovenskej televízie nesie jej vrcholový manažment, svoje úlohy si neplní ani Rada Slovenskej televízie. Je zrejmé, že Rada Slovenskej televízie v jej súčasnom zložení nie je schopná usmerniť činnosť Slovenskej televízie a kontrolovať jej výkon. Navrhujem preto do programu tejto schôdze Národnej rady zaradiť ako bod číslo 49 rekonštrukciu Rady Slovenskej televízie, odvolanie členov Rady Slovenskej televízie, voľbu nových členov Rady Slovenskej televízie. Ďakujem.</seg>
            </u>
            <u xml:id="ParlaMint-SK_1998-06-30-t1m49.u37" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u37.p1">Pán poslanec Szigeti.</seg>
            </u>
            <u xml:id="ParlaMint-SK_1998-06-30-t1m49.u38" who="#LászlóSzigeti.1957" ana="#regular">
               <seg xml:id="ParlaMint-SK_1998-06-30-t1m49.u38.p1">Vážený pán predseda Národnej rady Slovenskej republiky, v zmysle § 24 ods. 1 rokovacieho poriadku Národnej rady Slovenskej republiky navrhujem vypustiť z programu 49. schôdze Národnej rady Slovenskej republiky bod číslo 28 - Návrh skupiny poslancov Národnej rady Slovenskej republiky na vydanie zákona, ktorým sa mení a dopĺňa zákon číslo 29/1984 Zb. o sústave základných a stredných škôl v znení neskorších predpisov vzhľadom na to, že sám pán premiér Mečiar a ďalší iní vedúci ústavní činitelia označili túto novelizáciu zákona za protiústavnú. Ďakujem.</seg>
            </u>
            <u xml:id="ParlaMint-SK_1998-06-30-t1m49.u39" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u39.p1">Ďakujem. To boli všetci prihlásení. Pán poslanec sa prihlásil až potom, ale nech sa páči, pán poslanec Černák.</seg>
            </u>
            <u xml:id="ParlaMint-SK_1998-06-30-t1m49.u40" who="#ĽudovítČernák.1951" ana="#regular">
               <seg xml:id="ParlaMint-SK_1998-06-30-t1m49.u40.p1">Ďakujem za slovo. Vážený pán predseda, mám tri pozmeňujúce návrhy. V zmysle zákona o rokovacom poriadku, ak máme dnes v prvom čítaní návrhy zákonov, tak už nestihneme druhé čítanie, a preto môj prvý návrh je vypustiť z programu všetky body, ktoré sú v prvom čítaní, okrem tých, kde vláda navrhuje skrátené legislatívne konanie. Môj druhý návrh, pán predseda, dávam, ak by neprešiel náhodou prvý pozmeňujúci návrh, vypustiť z nášho programu bod číslo 30 <note type="comment">tlač 1009</note>. Je to zákon, ktorý vláda neodsúhlasila, ktorý neodporúča. Je to zákon o knižniciach, ktorý neodporúča ani príslušný výbor a ktorý odporúčam stiahnuť z nášho rokovania. Posledný, tretí môj pozmeňujúci návrh je, aby sme body číslo...</seg>
            </u>
            <note>Po uplynutí stanoveného času technické zariadenie prerušilo vystúpenie poslanca.</note>
            <u xml:id="ParlaMint-SK_1998-06-30-t1m49.u41" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u41.p1">Ďakujem. Pán poslanec, ale máte minútu, rokovací poriadok hovorí o minúte. Dal som vám slovo, aj keď ste neboli prihlásený. Jeden chce 5 sekúnd, druhý 20 sekúnd, a bude po "rokováku". Dajte slovo pánu Černákovi.</seg>
            </u>
            <u xml:id="ParlaMint-SK_1998-06-30-t1m49.u42" who="#ĽudovítČernák.1951" ana="#regular">
               <seg xml:id="ParlaMint-SK_1998-06-30-t1m49.u42.p1">Ďakujem pekne, pán predseda. Navrhujem body číslo 7 a 8 presunúť tak, aby boli po voľbe prezidenta a po bodoch, ktoré navrhovala pani kolegyňa Kolláriková. Ďakujem.</seg>
            </u>
            <u xml:id="ParlaMint-SK_1998-06-30-t1m49.u43" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u43.p1">To je to isté. Ďakujem pekne aj vám, páni poslanci. Pani poslankyne, páni poslanci, štyria páni poslanci sa prihlásili, že nemajú karty. Prosím, keby ste urobili náhradné karty týmto pánom poslancom, aby mohli hlasovať. Bude to na tabuli. <vocal type="noise"><desc>Šum a hlasy v sále.</desc></vocal> Takže sú vybavené všetky hlasovacie lístky. Ďakujem. Pani poslankyne, páni poslanci, môžeme pristúpiť ku schvaľovaniu jednotlivých návrhov pánov poslancov a poslankýň. Prvý návrh na doplnenie programu má pán poslanec Pittner a žiada, aby sme schválili alebo rozhodli, aby 1. júla jeden z bodov programu bolo vystúpenie ministra vnútra a podanie informácií o udalostiach v Nitre. Prosím, prezentujme sa a hlasujme. <note type="narrative">Hlasovanie.</note> Prezentovalo sa 128 poslancov. Za návrh hlasovalo 53 poslancov. Proti návrhu hlasovalo 21 poslancov. Hlasovania sa zdržalo 52 poslancov. Nehlasovali 2 poslanci. Takže tento návrh sme neprijali. Druhý návrh dáva pán poslanec Šimko a žiada nás, aby sme zaradili ako bod programu prerokovanie a zrušenie uznesení číslo 482 z roku 1996 a 530 z roku 1997. Prosím, prezentujme sa a hlasujme. Sú to uznesenia vo veci pána Gauliedera a Spišáka. <note type="narrative">Hlasovanie.</note> Prezentovalo sa 126 poslancov. Za návrh hlasovalo 49 poslancov. Proti návrhu hlasovalo 56 poslancov. Hlasovania sa zdržalo 20 poslancov. Nehlasoval 1 poslanec. Tento návrh sme neprijali. Pán poslanec Sopko žiada, aby sme ako bod číslo 35 zaradili správu Slovenskej informačnej služby za roky 1996 a 1997, ktorú by sme mali vyžiadať od jej riaditeľa. Tu chcem len pripomenúť, že všetky správy, ktoré žiadame od vlády i od vyšších štátnych úradníkov, sú správy, ktoré majú lehotu do 30 dní, prípadne skrátenú lehotu 15 dní. To len upozorňujem, aby sme vedeli, ako pôjde čas. Prosím, prezentujme sa a hlasujme. <note type="narrative">Hlasovanie.</note> Prezentovalo sa 129 poslancov. Za návrh hlasovalo 58 poslancov. Proti návrhu hlasovalo 22 poslancov. Hlasovania sa zdržalo 48 poslancov. Nehlasoval 1 poslanec. Takže tento návrh sme neprijali. Pán poslanec Ftáčnik požaduje, aby sme ako bod 42 na tejto schôdzi zaradili správu ministerky školstva o financovaní stredného a základného školstva za rok 1998. Prosím, prezentujme sa a hlasujme. <note type="narrative">Hlasovanie.</note> Prezentovalo sa 128 poslancov. Za návrh hlasovalo 56 poslancov. Proti návrhu hlasovalo 10 poslancov. Hlasovania sa zdržalo 61 poslancov. Nehlasoval 1 poslanec. Tento návrh sme neprijali. Pán predseda výboru Brňák dáva návrh, aby sme vypustili bod 27. Je to bod, v ktorom sme mali prerokovať Trestný zákon. Odôvodnil prečo. Prosím, prezentujme sa a hlasujme. <note type="narrative">Hlasovanie.</note> Prezentovalo sa 133 poslancov. Za návrh hlasovalo 132 poslancov. Proti návrhu nehlasoval nikto. Hlasovania sa nezdržal nikto. Nehlasoval 1 poslanec. Takže sme tento návrh, prvý návrh pána poslanca Brňáka, prijali. Druhý návrh pána poslanca Brňáka je, aby sme ako nový bod pod číslom 51 prijali správu generálneho prokurátora, ktorý si vyžiadal ústavnoprávny výbor o stave zákonnosti. Takže je to správa, ktorú prerokoval len ústavnoprávny výbor. Ak prijmeme tento návrh, správa bude rozdaná všetkým. Takže, prosím, prezentujme sa a hlasujme. <note type="narrative">Hlasovanie.</note> Prezentovalo sa 126 poslancov. Za návrh hlasovalo 125 poslancov. Proti návrhu nehlasoval nikto. Hlasovania sa zdržal 1 poslanec. Aj druhý návrh predsedu ústavnoprávneho výboru sme akceptovali. Ďalší návrh má predseda výboru pán Hofbauer. Navrhuje, aby sme bod číslo 9 zaradili na 2. júl, t. j. vo štvrtok. Bod číslo 9 - zákon o zabezpečení strategických záujmov štátu atď. Prosím, prezentujme sa a hlasujme. Zaradiť ho na 2. júl v dopoludňajších hodinách. <note type="narrative">Hlasovanie.</note> Prezentovalo sa 114 poslancov. Za návrh hlasovalo 88 poslancov. Proti návrhu nehlasoval nikto. Hlasovania sa zdržalo 12 poslancov. Nehlasovalo 14 poslancov. Pán poslanec mal aj druhý návrh, a to, aby sme stiahli bod číslo 10 <note type="comment">tlač 942</note>. Prosím, prezentujme sa a hlasujme. Bod číslo 10 je návrh pána poslanca Straňáka na vydanie a doplnenie zákona číslo 92/1991 Zb. <note type="narrative">Hlasovanie.</note> Prezentovalo sa 129 poslancov. Za návrh hlasovalo 121 poslancov. Proti návrhu nehlasoval nikto. Hlasovania sa zdržalo 5 poslancov. Nehlasovali 3 poslanci. Aj tento druhý návrh pána poslanca sme prijali. Ďalej pán poslanec Bárdos navrhuje, aby sme z rokovania tejto schôdze stiahli bod číslo 8. Prosím, prezentujme sa a hlasujme. <note type="narrative">Hlasovanie.</note> Prezentovalo sa 133 poslancov. Za návrh hlasovalo 53 poslancov. Proti návrhu hlasovalo 64 poslancov. Hlasovania sa zdržalo 15 poslancov. Nehlasoval 1 poslanec. Takže sme neprijali tento návrh. Pán poslanec Duka-Zólyomi žiada, aby sme do programu zaradili správu o sociálnej situácii v Slovenskej republike. Môžem to takto nazvať, áno? <vocal type="noise"><desc>Súhlas poslanca z pléna.</desc></vocal> A aby sme to dali ako bod 35. Prosím, prezentujme sa a hlasujme. <note type="narrative">Hlasovanie.</note> Prezentovalo sa 131 poslancov. Za návrh hlasovalo 57 poslancov. Proti návrhu hlasovalo 18 poslancov. Hlasovania sa zdržalo 56 poslancov. Takže sme neprijali návrh pána poslanca. Pán poslanec Boros žiada, aby sme ako bod 28 zaradili tlač 441, to je zákon o jazyku národnostných menšín. Prosím, prezentujme sa a hlasujme. <note type="narrative">Hlasovanie.</note> Prezentovalo sa 124 poslancov. Za návrh hlasovalo 38 poslancov. Proti návrhu hlasovalo 58 poslancov. Hlasovania sa zdržalo 27 poslancov. Nehlasoval 1 poslanec. Takže sme neprijali tento návrh. Pán poslanec Hrušovský navrhuje, aby sme bod číslo 50 zaradili do rokovania tejto schôdze ako bod číslo 4. Prosím, prezentujme sa a hlasujme. <note type="narrative">Hlasovanie.</note> Prezentovalo sa 131 poslancov. Za návrh hlasovalo 53 poslancov. Proti návrhu hlasovalo 53 poslancov. Hlasovania sa zdržalo 25 poslancov. Neprijali sme tento návrh. Pani poslankyňa Kolláriková chce, aby sme bod 26 zaradili ako bod 24. Prosím, prezentujme sa a hlasujme. <vocal type="noise"><desc>Hlasy v sále.</desc></vocal> Pani poslankyňa, zopakujte to ešte raz.</seg>
            </u>
            <u xml:id="ParlaMint-SK_1998-06-30-t1m49.u44" who="#MelániaKolláriková.1943" ana="#regular">
               <seg xml:id="ParlaMint-SK_1998-06-30-t1m49.u44.p1">Definovala som, že je to zákon o základných a stredných školách - 28.</seg>
            </u>
            <u xml:id="ParlaMint-SK_1998-06-30-t1m49.u45" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u45.p1">Ale to je 28 a povedali ste vtedy 26.</seg>
            </u>
            <u xml:id="ParlaMint-SK_1998-06-30-t1m49.u46" who="#MelániaKolláriková.1943" ana="#regular">
               <seg xml:id="ParlaMint-SK_1998-06-30-t1m49.u46.p1">Podľa starého návrhu, čo sme dostali.</seg>
            </u>
            <u xml:id="ParlaMint-SK_1998-06-30-t1m49.u47" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u47.p1">Tak som si to zapísal. Prosím, budeme hlasovať ešte raz. Čiže bod 28 chce ako bod 4. <note type="narrative">Hlasovanie.</note> Prezentovalo sa 125 poslancov. Za návrh hlasovalo 22 poslancov. Proti návrhu hlasovalo 29 poslancov. Hlasovania sa zdržalo 68 poslancov. Nehlasovalo 6 poslancov. Pani poslankyňa mala aj druhý návrh, aby sme bod 31 dali na 10. 7. 1998.</seg>
            </u>
            <vocal type="noise">
               <desc>Hlasy v sále.</desc>
            </vocal>
            <u xml:id="ParlaMint-SK_1998-06-30-t1m49.u48" who="#MelániaKolláriková.1943" ana="#regular">
               <seg xml:id="ParlaMint-SK_1998-06-30-t1m49.u48.p1">Nemala som to.</seg>
            </u>
            <u xml:id="ParlaMint-SK_1998-06-30-t1m49.u49" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u49.p1">Pani poslankyňa, máte sa pozrieť do materiálov na stole. Takže, prosím, páni poslanci, bod 33 na 10. 7. 1998. <note type="narrative">Hlasovanie.</note> Prezentovalo sa 126 poslancov. Za návrh hlasovalo 51 poslancov. Proti návrhu hlasovalo 11 poslancov. Hlasovania sa zdržalo 61 poslancov. Nehlasovali 3 poslanci. Ani tento návrh sme neprijali. Pán poslanec Kováč navrhuje, aby sme vypustili bod číslo 6. Je to zákon o zdravotnej starostlivosti. Prosím, prezentujme sa a hlasujme. <note type="narrative">Hlasovanie.</note> Prezentovalo sa 130 poslancov. Za návrh hlasovalo 60 poslancov. Proti návrhu hlasovalo 58 poslancov. Hlasovania sa zdržalo 11 poslancov. Nehlasoval 1 poslanec. Tento návrh sme neprijali. Pán poslanec mal ďalej návrh, aby sme na 7. júla ako bod číslo 1 navrhli rekonštrukciu Prezídia Fondu národného majetku. Takto to definoval pán poslanec. Prosím, prezentujme sa a hlasujme. <note type="narrative">Hlasovanie.</note> Prezentovalo sa 128 poslancov. Za návrh hlasovalo 51 poslancov. Proti návrhu hlasovalo 49 poslancov. Hlasovania sa zdržalo 26 poslancov. Nehlasovali 2 poslanci. Ani tento druhý návrh sme do programu nezaradili. Pán poslanec Kvarda žiada, aby Národná rada rozhodla o vypustení bodu 7 <note type="comment">tlač 981</note>. Prosím, prezentujme sa a hlasujme. <note type="narrative">Hlasovanie.</note> Prezentovalo sa 129 poslancov. Za návrh hlasovalo 52 poslancov. Proti návrhu hlasovalo 66 poslancov. Hlasovania sa zdržalo 10 poslancov. Nehlasoval 1 poslanec. Neprijali sme tento návrh. Ďalej, pani poslankyne, páni poslanci, pán poslanec Harach žiada, aby sme ako bod 49 zaradili rozpravu k Rade Slovenskej televízie s možnosťou odvolať a voliť nových členov. Prosím, prezentujme sa a hlasujme. <note type="narrative">Hlasovanie.</note> Prezentovalo sa 129 poslancov. Za návrh hlasovalo 55 poslancov. Proti návrhu hlasovalo 53 poslancov. Hlasovania sa zdržalo 17 poslancov. Nehlasovali 4 poslanci. Neprijali sme tento návrh. Pán poslanec Szigeti žiada, aby sme vypustili bod rokovania číslo 28. Je to zákon z roku 1994 číslo 29 o sústave základných a stredných škôl. Prosím, prezentujme sa a hlasujme. <note type="narrative">Hlasovanie.</note> Prezentovalo sa 129 poslancov. Za návrh hlasovalo 52 poslancov. Proti návrhu hlasovalo 39 poslancov. Hlasovania sa zdržalo 37 poslancov. Nehlasoval 1 poslanec. Neprijali sme tento návrh. Posledný návrh na úpravu programu mal pán poslanec Černák. Navrhuje, aby sme vypustili všetky body rokovania, ktoré boli zaradené do prvého čítania, okrem bodov o skrátenom konaní, ktoré predkladá vláda. Chcem k tomu povedať, páni poslanci, dá sa to urobiť aj tak, ale mali by sme ich, keď sú zaradené, nechať v programe a keď príde na rad ten-ktorý bod, stiahnuť ho z rokovania. Dá sa to urobiť aj takto, ale zo zákona je to čistejšie tak, ako som povedal. Prosím, hlasujme o návrhu pána poslanca Černáka. <note type="narrative">Hlasovanie.</note> Prezentovalo sa 132 poslancov. Za návrh hlasovalo 70 poslancov. Proti návrhu hlasovalo 8 poslancov. Hlasovania sa zdržalo 53 poslancov. Nehlasoval 1 poslanec. Takže sme tento návrh prijali. Druhý návrh, ktorý bol vypustiť bod 30, neprichádza do úvahy. A ešte navrhuje, aby sme body 7 a 8 zaradili na deň rokovania po voľbe prezidenta. Prosím, prezentujme sa a hlasujme. <note type="narrative">Hlasovanie.</note> Prezentovalo sa 130 poslancov. Za návrh hlasovalo 53 poslancov. Proti návrhu hlasovalo 37 poslancov. Hlasovania sa zdržalo 38 poslancov. Nehlasovali 2 poslanci. Tento návrh sme neprijali. Pani poslankyne, páni poslanci, to bol posledný návrh, o ktorom sme rozhodovali. Môžeme teda pristúpiť k hlasovaniu o programe, tak ako sme si ho schválili s doplnkami a zmenami. Prosím, prezentujme sa a hlasujme. <note type="narrative">Hlasovanie.</note> Prezentovalo sa 130 poslancov. Za návrh hlasovalo 85 poslancov. Proti návrhu hlasovalo 37 poslancov. Hlasovania sa zdržalo 8 poslancov. Môžem konštatovať, že sme schválili program 49. schôdze Národnej rady. Pani poslankyne, páni poslanci, pristupujeme k prvému bodu programu, ktorým je Správa Mandátového a imunitného výboru Národnej rady Slovenskej republiky o nastúpení náhradníka na uprázdnený mandát poslanca Národnej rady Slovenskej republiky. Prosím povereného člena Mandátového a imunitného výboru Národnej rady Slovenskej republiky, aby podal správu výboru. Prosím, pán poslanec Macuška.</seg>
            </u>
            <u xml:id="ParlaMint-SK_1998-06-30-t1m49.u50" who="#DušanMacuška.1957" ana="#regular">
               <seg xml:id="ParlaMint-SK_1998-06-30-t1m49.u50.p1">Vážený pán predseda, vážené pani poslankyne, vážení páni poslanci, Správa Mandátového a imunitného výboru Národnej rady Slovenskej republiky o nastúpení náhradníka na uprázdnený mandát poslanca Národnej rady Slovenskej republiky Poslanec Národnej rady Slovenskej republiky pán Arpád Tarnóczy listom z 27. mája 1998 oznámil predsedovi Národnej rady Slovenskej republiky, že podľa článku 81 ods. 1 Ústavy Slovenskej republiky sa dňom 30. júna 1998 vzdáva funkcie poslanca Národnej rady Slovenskej republiky. Ako dôvod uvádza skutočnosť, že bol 12. mája 1998 vymenovaný do funkcie veľvyslanca Slovenskej republiky v Maďarskej republike. Podľa zákona Národnej rady Slovenskej republiky číslo 81/1995 Z. z. zo 7. apríla 1995, ktorým sa mení a dopĺňa zákon Slovenskej národnej rady číslo 80/1990 Zb. o voľbách do Slovenskej národnej rady v znení neskorších predpisov, ak sa uprázdni mandát v priebehu volebného obdobia po ustanovujúcej schôdzi Národnej rady Slovenskej republiky, nastupuje náhradník tej istej politickej strany, ktorého určí politická strana z kandidovaných poslancov uvedených na jej kandidátnej listine v tom istom kraji s prihliadnutím na odbornosť poslanca, ktorého mandát sa uprázdnil. To neplatí, ak na uprázdnený mandát má nastúpiť náhradník, ktorý vo voľbách získal potrebný počet prednostných hlasov. V tomto prípade nie je taký náhradník, ktorý by získal potrebný počet prednostných hlasov, a preto nastupuje náhradník, ktorého z volebnej listiny kraja určí politická strana. Predseda Hnutia za demokratické Slovensko oznámil listom číslo 1170/1998 zo dňa 24. júna 1998 predsedovi Národnej rady Slovenskej republiky, že nastupujúcim náhradníkom na uprázdnený mandát poslanca Národnej rady Slovenskej republiky za Hnutie za demokratické Slovensko vo volebnom kraji Stredoslovenskom je pán Pavol Bahna. Mandátový a imunitný výbor Národnej rady Slovenskej republiky na svojej 24. schôdzi dňa 30. júna 1998 preskúmal dodržanie podmienok predpísaných na nástup náhradníka. Zistil, že podľa § 48 ods. 2 zákona Slovenskej národnej rady číslo 80/1990 Zb. o voľbách do Slovenskej národnej rady v znení neskorších predpisov je nastupujúcim náhradníkom Hnutia za demokratické Slovensko vo volebnom kraji Stredoslovenskom za poslanca Arpáda Tarnóczyho pán Pavol Bahna. Pán Pavol Bahna sa narodil 22. júla 1943, trvalé bydlisko má v Prievidzi, Dlhá číslo 34/1. Je ženatý, má tri deti, je invalidným dôchodcom, pôvodným povolaním knihovník. Mandátový a imunitný výbor Národnej rady Slovenskej republiky preskúmal platnosť nastúpenia náhradníka a tiež jeho voliteľnosť. Mandátový a imunitný výbor Národnej rady Slovenskej republiky poveril podpredsedu výboru, aby na schôdzi Národnej rady Slovenskej republiky podal správu výboru o nastúpení náhradníka na miesto poslanca Národnej rady Slovenskej republiky, ktorého mandát sa uprázdnil. Na základe uvedených skutočností navrhujem, aby Národná rada Slovenskej republiky schválila uznesenie v tomto znení. Uznesenie Národnej rady Slovenskej republiky z 30. júna 1998 k správe Mandátového a imunitného výboru Národnej rady Slovenskej republiky o nastúpení náhradníka na uprázdnený mandát poslanca Národnej rady Slovenskej republiky Národná rada Slovenskej republiky berie na vedomie: 1. že podľa článku 81 ods. 1 Ústavy Slovenskej republiky poslanec Arpád Tarnóczy sa vzdal funkcie poslanca Národnej rady Slovenskej republiky. Jeho mandát zaniká 30. júna 1998; 2. že na uprázdnený mandát poslanca Národnej rady Slovenskej republiky nastupuje podľa § 48 ods. 2 zákona Slovenskej národnej rady číslo 80/1990 Zb. o voľbách do Slovenskej národnej rady v znení neskorších predpisov na návrh Hnutia za demokratické Slovensko pán Pavol Bahna vo volebnom kraji Stredoslovenskom; 3. správu Mandátového a imunitného výboru Národnej rady Slovenskej republiky o uprázdnení mandátu a nastúpení náhradníka na uprázdnený mandát poslanca Národnej rady Slovenskej republiky. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u51" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u51.p1">Ďakujem, pán poslanec, aj ja vám. Pani poslankyne, páni poslanci, otváram rozpravu k tomuto bodu programu. Nemám písomné prihlášky, preto sa pýtam, či sa niekto hlási do rozpravy. Konštatujem, že nie, preto uzatváram možnosť prihlásiť sa do rozpravy a súčasne vyhlasujem rozpravu za skončenú. Môžeme teda pristúpiť k hlasovaniu o návrhu uznesenia o nastúpení náhradníka Pavla Bahnu na uprázdnený mandát poslanca Arpáda Tarnóczyho. Prosím, pani poslankyne, páni poslanci, aby ste sa vrátili do rokovacej miestnosti, budeme hlasovať. Prosím, prezentujme sa a hlasujme. <note type="narrative">Hlasovanie.</note> Prezentovalo sa 87 poslancov. Za návrh hlasovalo 86 poslancov. Proti návrhu nehlasoval nikto. Hlasovania sa nezdržal nikto. Nehlasoval 1 poslanec. Konštatujem, že sme schválili uznesenie o nastúpení náhradníka Pavla Bahnu na uprázdnený mandát bývalého poslanca Arpáda Tarnóczyho. <kinesic type="applause"><desc>Potlesk.</desc></kinesic> Osvedčujem týmto, že sa pán Pavol Bahna stal poslancom Národnej rady Slovenskej republiky 30. júnom 1998 a osvedčenie mu odovzdám po zložení sľubu. Môžeme pristúpiť k druhému bodu, ktorým je sľub poslanca Národnej rady Slovenskej republiky. Chcem len pripomenúť, že podľa § 4 ods. 2 zákona o rokovacom poriadku poslanec skladá sľub tak, že po verejnom prečítaní textu sľubu položí pravú ruku na ústavu a povie slovo "sľubujem", podá predsedovi Národnej rady ruku. Potom pán poslanec svojím podpisom zloženie sľubu potvrdí. Prosím pána poslanca Sečánskeho, aby prečítal znenie sľubu.</seg>
            </u>
            <u xml:id="ParlaMint-SK_1998-06-30-t1m49.u52" who="#MilanSečánsky.1929" ana="#regular">
               <seg xml:id="ParlaMint-SK_1998-06-30-t1m49.u52.p1">Sľubujem na svoju česť a svedomie vernosť Slovenskej republike. Svoje povinnosti budem plniť v záujme jej občanov. Budem dodržiavať ústavu a ostatné zákony a pracovať tak, aby sa uvádzali do života."</seg>
            </u>
            <u xml:id="ParlaMint-SK_1998-06-30-t1m49.u53" who="#MiroslavBarna.1951" ana="#regular">
               <seg xml:id="ParlaMint-SK_1998-06-30-t1m49.u53.p1">Sľubujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u54" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u54.p1">Pani poslankyne, páni poslanci, chcem popriať nášmu novému kolegovi poslancovi, aby v týchto ostatných dňoch trvania nášho volebného obdobia sa mu v práci darilo, aby bol jeho prínos tým, že prispeje v dobrej vôli k všetkému, čo sa v tejto miestnosti deje. Dovoľte mi, aby som poďakoval aj bývalému poslancovi pánu Arpádovi Tarnóczymu so želaním veľa zdravia a najmä, aby sa mu práca na novom pracovisku darila v prospech Slovenskej republiky. Ďakujem pekne. <kinesic type="applause"><desc>Potlesk.</desc></kinesic> Páni poslanci, pani poslankyne, chvíľočku budeme musieť počkať, pretože technika musí do počítača naniesť novú hlasovaciu kartu a prehodiť všetky náhradné karty. <note>Po technickej prestávke.</note> Pani poslankyne, páni poslanci, budeme pokračovať. Hlasovací systém bol uvedený do poriadku. Takže môžeme pokračovať tretím bodom rokovania, ktorým je voľba poslanca do výboru Národnej rady Slovenskej republiky. Klub poslancov Hnutia za demokratické Slovensko navrhuje, aby pán poslanec Pavol Bahna bol zaradený do Zahraničného výboru Národnej rady Slovenskej republiky. Pani poslankyne, páni poslanci, otváram rozpravu k tomuto bodu programu. Aj tu konštatujem, že som nedostal písomné prihlášky. Pýtam sa vás preto, či sa niekto hlási do rozpravy z pléna, alebo nie. Ak nie, uzatváram možnosť prihlásiť sa do rozpravy a vyhlasujem rozpravu o tomto bode programu za skončenú. Pristúpime k hlasovaniu. Budeme hlasovať, pani poslankyne, páni poslanci. Podľa § 39 ods. 8 zákona o rokovacom poriadku v tomto prípade sa voľba uskutočňuje tajným hlasovaním. Národná rada sa môže dohodnúť aj na verejnom hlasovaní. Pýtam sa teda, či ste za to, aby sme uskutočnili verejnú voľbu. Ak áno, môžeme pristúpiť k hlasovaniu. Ešte raz prosím, páni poslanci, poslankyne, aby ste zaujali svoje miesta v rokovacej miestnosti. Prezentujme sa a hlasujme o zaradení pána poslanca Bahnu do výboru Národnej rady Slovenskej republiky. HZDS ho navrhlo do zahraničného výboru. Prezentovalo sa len 72 poslancov. Prosím všetkých, ktorí sú mimo rokovacej miestnosti, aby ste zaujali svoje miesto. Pani poslankyne, páni poslanci, podľa mojej kontroly zrakom by nás malo byť dosť. Preto ešte raz prosím, prezentujme sa a hlasujme. Ide len o zaradenie nového pána poslanca do výboru, tak ako som to prečítal. Pán poslanec Kováč, zabudli ste hlasovať. <note type="narrative">Hlasovanie.</note> Prezentovalo sa 83 poslancov. Za návrh hlasovalo 71 poslancov. Proti návrhu nehlasoval nikto. Hlasovania sa zdržalo 8 poslancov. Nehlasovali 4 poslanci. Konštatujem, že sme pána poslanca Pavla Bahnu zvolili za člena Zahraničného výboru Národnej rady Slovenskej republiky. Pani poslankyne, páni poslanci, tým sme sa dostali k štvrtému bodu nášho rokovania, a to je vládny návrh na skrátené legislatívne konanie o vládnom návrhu ústavného zákona, ktorým sa mení a dopĺňa Ústava Slovenskej republiky číslo 460/1992 Zb. Návrh ste dostali ako tlač 1027. Súčasťou návrhu vlády je aj návrh na uznesenie Národnej rady. Z poverenia vlády Slovenskej republiky návrh odôvodní podpredsedníčka vlády Slovenskej republiky pani Katarína Tóthová. Prosím, pani podpredsedníčka, keby ste nás oboznámili s návrhom.</seg>
            </u>
            <u xml:id="ParlaMint-SK_1998-06-30-t1m49.u55" who="#KatarínaTóthová.1940" ana="#regular">
               <seg xml:id="ParlaMint-SK_1998-06-30-t1m49.u55.p1">Ďakujem za slovo. Vážený pán predseda Národnej rady, vážené pani poslankyne, vážení páni poslanci, z poverenia vlády mi dovoľte uviesť jej návrh na skrátené legislatívne konanie o vládnom návrhu ústavného zákona, ktorým sa mení a dopĺňa Ústava Slovenskej republiky číslo 460/1992 Zb. Napriek deklarovanému rozhodnutiu vládnej koalície výrazne prispieť k zvoleniu prezidenta Slovenskej republiky v nasledujúcich dňoch, a keďže nemožno nevnímať, že na splnenie tohto zámeru sú nutné i hlasy opozície, stáva sa v prípade nezvolenia prezidenta Slovenskej republiky obzvlášť aktuálnou otázka vytvorenia ústavného základu na zabezpečenie výkonu aj niektorých z tých oprávnení prezidenta, ktoré v súlade s Ústavou Slovenskej republiky nie sú prenesené na iný štátny orgán. Ide najmä o riešenie otázky, kto môže prijímať demisiu, ak ju za situácie, ktorú predpokladá článok 105 ods. 1 ústavy, podá vláda, jej člen alebo predseda vlády, ako aj otázky, kto v tomto čase je oprávnený vymenúvať a odvolávať predsedu vlády a ostatných členov vlády a poverovať ich riadením ministerstiev. Rovnako sa javí potreba riešiť aj otázky vymenúvania a odvolávania vedúcich ústredných orgánov a vyšších štátnych funkcionárov v prípadoch, ktoré ustanovuje zákon, ako aj vymenúvanie profesorov a rektorov vysokých škôl a vymenúvanie a povyšovanie generálov. Riešenie týchto otázok nadobúda na dôležitosti v súvislosti s voľbami do Národnej rady Slovenskej republiky 25. a 26. septembra 1998, a to hlavne otázka podania demisie, keď je vláda povinná podľa článku 117 Ústavy Slovenskej republiky podať túto demisiu. Vládny návrh ústavného zákona v alternatívach navrhuje riešiť prenos oprávnení prezidenta uvedených v článku 102 písm. f) a g), ktoré Ústava Slovenskej republiky podľa článku 105 ods. 1 na iný štátny orgán nepreniesla. Riešením týchto otázok by mohlo dôjsť k takým mimoriadnym okolnostiam v prípade, ak by sme ich neriešili, aké predpokladá § 89 ods. 1 zákona Národnej rady číslo 350/1996 Z. z. o rokovacom poriadku Národnej rady Slovenskej republiky. Preto si vám dovolím odporúčať, vážené pani poslankyne, vážení páni poslanci, aby ste tento návrh vlády na skrátené legislatívne konanie odsúhlasili. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u56" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u56.p1">Ďakujem, pani podpredsedníčka, aj ja. Ako spravodajca bol gestorským výborom určený pán poslanec Cuper. Prosím ho preto, aby nás oboznámil s prerokovaním tohto návrhu vo výbore.</seg>
            </u>
            <u xml:id="ParlaMint-SK_1998-06-30-t1m49.u57" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u57.p1">Vážený pán predseda, milé dámy, vážení páni, Ústavnoprávny výbor Národnej rady Slovenskej republiky prerokoval na svojej 123. schôdzi vládny návrh ústavného zákona, ktorým sa mení a dopĺňa Ústava Slovenskej republiky číslo 460/1992 Zb. Dostali ste tento návrh na skrátené legislatívne konanie ako tlač 1027. Vo svojom uznesení číslo 664 konštatuje, že: a) súhlasí s návrhom vlády na skrátené legislatívne konanie o vládnom návrhu ústavného zákona, ktorým sa mení a dopĺňa Ústava Slovenskej republiky číslo 460/1992 Zb., tlač 1027, b) odporúča Národnej rade Slovenskej republiky návrh vlády na skrátené legislatívne konanie o vládnom návrhu ústavného zákona, ktorým sa mení a dopĺňa Ústava Slovenskej republiky číslo 460/1992 Zb. <note type="comment">tlač 1027</note>, schváliť, c) poveruje poslanca Národnej rady Slovenskej republiky Jána Cupera, aby pri rokovaní Národnej rady Slovenskej republiky o tomto návrhu plnil úlohu spoločného spravodajcu, d) ukladá poslancovi Národnej rady Slovenskej republiky Jánovi Cuperovi informovať Národnú radu Slovenskej republiky o výsledku prerokovania návrhu vo výbore. Pán predseda, skončil som. Prosím, aby ste otvorili rozpravu k tomuto návrhu.</seg>
            </u>
            <u xml:id="ParlaMint-SK_1998-06-30-t1m49.u58" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u58.p1">Ďakujem, pán poslanec. Pani poslankyne, páni poslanci, otváram rozpravu k tomuto bodu programu. Nedostal som žiadnu písomnú prihlášku do rozpravy. Pýtam sa, či sa niekto hlási z pléna. Pán poslanec Prokeš. Ak nikto viac, končím možnosť prihlásiť sa do rozpravy a prosím pána poslanca Prokeša, aby vystúpil v rozprave.</seg>
            </u>
            <u xml:id="ParlaMint-SK_1998-06-30-t1m49.u59" who="#JozefProkeš.1950" ana="#regular">
               <seg xml:id="ParlaMint-SK_1998-06-30-t1m49.u59.p1">Vážený pán predseda, vážená pani podpredsedníčka, kolegovia a kolegyne, skrátené legislatívne konanie sa má použiť vtedy, keď naozaj treba urgentne riešiť nejakú záležitosť. Predložený návrh zákona však doslovne kopíruje návrh, ktorý je pod bodom 33 <note type="comment">tlač 986</note>, ktorý už ide do druhého čítania, je predložený v parlamente skupinou poslancov, prešiel výbormi, dostal podporu. A preto je namieste otázka spýtať sa pani podpredsedníčky, prečo idú s identickým znením návrhu zákona a na skrátené legislatívne konanie, keď v normálnom konaní je rovnaký text. Je to alternatíva A alebo prvá alternatíva, ktorá je v predloženom návrhu vlády. Alternatíva B mení systémovo ústavu, ale iba v istej situácii, teda v tej situácii, keď nie je zvolený prezident. Čiže nemení ju pre každý prípad. A nemajte mi za zlé, kolegyne, kolegovia, ale považujem to za miešanie jabĺk s hruškami. Buď by tu mal byť kancelársky systém vždy, a teda parlament by mal voliť premiéra, alebo by ho nemal voliť ani vtedy, keď nie je prezident a premiéra by mala navrhovať jedna osoba, tak ako to predpokladá návrh, ktorý máme pod bodom 33, o ktorom budeme rokovať neskôr, pokiaľ tento nebude prijatý. Ale nie je možné mať kancelársky systém, a ak nie je prezident, vtedy by volil premiéra parlament, ale ak je prezident, tak ho bude vymenúvať prezident. Veď to sa naozaj dostaneme do systémových rozporov v budúcnosti, pretože iné postavenie bude mať premiér, ak ho navrhne prezident, keď bude zvolený, a iné postavenie bude mať premiér z hľadiska tejto voľby, ak bude dezignovaný vtedy, keď nie je prítomný alebo keď nemôže vykonávať svoju funkciu prezident Slovenskej republiky. Okrem toho si dovolím poukázať na to, že premiér, aj keď je navrhovaný prezidentom, vždy podlieha kontrole, a vlastne schváleniu parlamentom, lebo parlament má vždy moc 76 hlasmi vysloviť navrhnutému premiérovi nedôveru a premiér musí byť vymenený. Veľmi pekne vám ďakujem.</seg>
            </u>
            <u xml:id="ParlaMint-SK_1998-06-30-t1m49.u60" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u60.p1">Ďakujem, pán poslanec. Pýtam sa pani podpredsedníčky, či sa chce vyjadriť. Áno. Nech sa páči, pani podpredsedníčka.</seg>
            </u>
            <u xml:id="ParlaMint-SK_1998-06-30-t1m49.u61" who="#KatarínaTóthová.1940" ana="#regular">
               <seg xml:id="ParlaMint-SK_1998-06-30-t1m49.u61.p1">Vážený pán predseda Národnej rady, vážené pani poslankyne, vážení páni poslanci, vážení prítomní, dovolím si len poznamenať doplnenie k vystúpeniu pána poslanca, že nejde o doslovné kopírovanie, pretože hlavne tá druhá alternatíva absolútne nie je kopírovaním predloženého návrhu doposiaľ. Ďalej by som chcela povedať, že sa systémovo ústava nemení, ba práve naopak, v druhej alternatíve sa uplatňuje aj doteraz v ústave zvolený systém prenosu kompetencií, lebo pokiaľ nie je zvolený prezident, tak doterajšia ústava má systém prenosu týchto kompetencií len v rámci výkonnej moci. A to, že sa v rámci výkonnej moci niečo prenáša z kompetencií f) a g), je vlastne práve v systéme doterajšej ústavy. Doterajšia ústava nemá systém prenosu na mocenský orgán v prípade nezvolenia alebo nevýkonu funkcie prezidenta, čo je prvá alternatíva. Takže by som si dovolila takto vyjadriť svoj názor. A pokiaľ ide o postavenie Národnej rady, tam sa mení terminológia, obsah v podstate nie veľmi, pretože voľba predsedu vlády je vyjadrenie stanoviska Národnej rady k predsedovi vlády. Obdobne stanovisko k predsedovi vlády a vláde sa vyjadruje pri hlasovaní o dôvere. Takže tu by som nevidela také podstatné zmeny. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u62" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u62.p1">Ďakujem pani podpredsedníčke. Faktická poznámka - pán poslanec Langoš.</seg>
            </u>
            <u xml:id="ParlaMint-SK_1998-06-30-t1m49.u63" who="#JánLangoš.1946" ana="#regular">
               <seg xml:id="ParlaMint-SK_1998-06-30-t1m49.u63.p1">Ďakujem pekne, pán predseda. Dovolím si položiť jednu otázku pani podpredsedníčke. Vy pani podpredsedníčka, skutočne s takýmto výkladom ústavy by ste si trúfali postaviť sa pred svojich študentov?</seg>
            </u>
            <u xml:id="ParlaMint-SK_1998-06-30-t1m49.u64" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u64.p1">Budete odpovedať, pani podpredsedníčka?</seg>
            </u>
            <u xml:id="ParlaMint-SK_1998-06-30-t1m49.u65" who="#KatarínaTóthová.1940" ana="#regular">
               <seg xml:id="ParlaMint-SK_1998-06-30-t1m49.u65.p1">Veľmi krátko. Samozrejme, dokonca aj vo vedeckej štúdii to zdôvodniť.</seg>
            </u>
            <u xml:id="ParlaMint-SK_1998-06-30-t1m49.u66" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u66.p1">Ďakujem. Vážené pani poslankyne, páni poslanci, končím rozpravu k tomuto bodu programu. Zrejme sa pani podpredsedníčka už nebude vyjadrovať k rozprave. Pýtam sa pána poslanca Cupera. Tiež nie. Takže môžeme pristúpiť k hlasovaniu. Prosím, páni poslanci, pani poslankyne, aby ste sa vrátili do rokovacej miestnosti, budeme hlasovať. Ešte raz vyzývam poslancov a poslankyne, aby sa dostavili na hlasovanie. Takže môžeme pristúpiť k hlasovaniu. Prosím, prezentujme sa a hlasujme. Pristúpili sme k hlasovaniu o uznesení, ktoré máte predložené k návrhu vlády na uznesenie o skrátenom konaní. Ak dáme súhlas, o tomto bode programu aj v druhom a treťom čítaní sa bude rokovať na tejto schôdzi. <note type="narrative">Hlasovanie.</note> Prezentovalo sa 93 poslancov. Za návrh hlasovalo 73 poslancov. Proti návrhu hlasovalo 15 poslancov. Hlasovania sa zdržal 1 poslanec. Nehlasovali 4 poslanci. Konštatujem, že Národná rada vyslovila súhlas s predloženým uznesením. Budeme pokračovať piatym bodom programu našej schôdze, ktorým je vládny návrh ústavného zákona, ktorým sa mení a dopĺňa Ústava Slovenskej republiky číslo 460/1992 Zb. Vládny návrh ústavného zákona ste dostali ako tlač 1028. Návrh na pridelenie vládneho návrhu ústavného zákona na prerokovanie výborom Národnej rady máte v rozhodnutí predsedu Národnej rady číslo 2264. Z poverenia vlády nás s obsahom tohto návrhu oboznámi podpredsedníčka vlády pani Katarína Tóthová. Prosím, pani podpredsedníčka.</seg>
            </u>
            <u xml:id="ParlaMint-SK_1998-06-30-t1m49.u67" who="#KatarínaTóthová.1940" ana="#regular">
               <seg xml:id="ParlaMint-SK_1998-06-30-t1m49.u67.p1">Vážený pán predseda Národnej rady, vážené pani poslankyne, vážení páni poslanci, vážení prítomní, z poverenia vlády mi dovoľte uviesť vládny návrh ústavného zákona, ktorým sa mení a dopĺňa Ústava Slovenskej republiky číslo 460/1992 Zb.</seg>
            </u>
            <u xml:id="ParlaMint-SK_1998-06-30-t1m49.u68" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u68.p1">Pani poslankyne, páni poslanci, prosím o pokoj v rokovacej miestnosti.</seg>
            </u>
            <u xml:id="ParlaMint-SK_1998-06-30-t1m49.u69" who="#KatarínaTóthová.1940" ana="#regular">
               <seg xml:id="ParlaMint-SK_1998-06-30-t1m49.u69.p1">Podľa článku 105 ods. 1 ústavy v prípade, ak nie je zvolený prezident, alebo ak sa úrad prezidenta uvoľní a ešte nie je zvolený nový prezident, alebo ak bol zvolený nový prezident, ale ešte nezložil sľub, alebo ak prezident nemôže svoju funkciu vykonávať pre závažné dôvody, výkon funkcie prezidenta patrí vláde okrem oprávnení podľa článku 102 písm. d) a g). V súčasnosti z dôvodov, na ktoré som už v predchádzajúcom svojom vystúpení poukázala, sa stáva aktuálnou otázka vytvorenia ústavného základu pre prípad potreby zabezpečenia výkonu aj niektorých z tých oprávnení prezidenta, ktoré v súlade s Ústavou Slovenskej republiky nie sú prenesené na iný štátny orgán. Ako som v predchádzajúcom svojom vystúpení zdôraznila, aktuálnou sa stáva otázka najmä v súvislosti s voľbami do Národnej rady. Predloženým návrhom ústavného zákona sa navrhuje riešiť prenos oprávnení prezidenta uvedených v článku 102 písm. f) a g) ústavy. Podľa prvej alternatívy sa prenos týchto oprávnení navrhuje riešiť na predsedu Národnej rady. Podľa druhej alternatívy sa rozčleňujú kompetencie medzi tri subjekty, a to takto: Podľa návrhu na Národnú radu prechádza kompetencia voliť, odvolávať a prijímať demisiu predsedu vlády. Na predsedu vlády prechádza kompetencia vymenúvať a odvolávať ministrov a prijímať ich demisiu a na predsedu Národnej rady prechádza kompetencia vymenúvať a odvolávať vedúcich ústredných orgánov, vyšších štátnych funkcionárov, profesorov vysokých škôl a povyšovať generálov. Vážené pani poslankyne, vážení páni poslanci, odporúčam, aby ste rozhodli v rámci navrhovaných alternatív riešenia a aby ste návrh ústavného zákona podporili na postúpenie do druhého čítania. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u70" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u70.p1">Ďakujem, pani podpredsedníčka, aj ja vám. Poslanec a predseda výboru pán Cuper bol znovu poverený gestorským výborom, aby nás informoval o stanovisku z rokovania vo výboroch.</seg>
            </u>
            <u xml:id="ParlaMint-SK_1998-06-30-t1m49.u71" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u71.p1">Vážený pán predseda, milé dámy, vážení páni, dovoľte mi, aby som v súlade s § 73 ods. 1 zákona Národnej rady Slovenskej republiky o rokovacom poriadku Národnej rady Slovenskej republiky vystúpil pri rokovaní Národnej rady Slovenskej republiky v prvom čítaní o vládnom návrhu ústavného zákona, ktorým sa mení a dopĺňa Ústava Slovenskej republiky číslo 460/1992 Zb., ktorý ste dostali ako tlač 1028, ako spravodajca určený Ústavnoprávnym výborom Národnej rady Slovenskej republiky. Na úvod si dovolím informovať o skutočnosti, že predmetný návrh zákona prerokujeme v skrátenom legislatívnom konaní. O tom, že predmetný návrh prerokujeme v rámci tejto schôdze Národnej rady Slovenskej republiky, ste hlasovali pred chvíľou. Čo sa týka môjho stanoviska k návrhu tohto zákona v prvom čítaní, konštatujem, že predmetný návrh spĺňa z formálnoprávnej stránky všetky náležitosti uvedené v § 67 a § 68 zákona Národnej rady Slovenskej republiky o rokovacom poriadku Národnej rady Slovenskej republiky, ako i náležitosti určené v legislatívnych pravidlách. Z vecného hľadiska zastávam stanovisko, že predložený návrh zákona je vzhľadom na dôvody, pre ktoré sa predkladá, aktuálny a potrebný. Neobstojí tvrdenie, že ide o identický návrh s návrhom, ktorý predložila Slovenská národná strana. Tento identický návrh je iba v prvej alternatíve. V druhej alternatíve ide o širší návrh, ktorý rozdeľuje tieto vymenúvacie právomoci medzi zákonodarnú a výkonnú moc a, samozrejme, v tomto hektickom čase, keď hlava štátu nie zvolená, je potrebné konštituovať novú vládu, aby nevznikalo interregnum, teda bezvládie, javí sa ako priaznivá aj alternatíva, keď by sa zaviedla tzv. pozitívna deštrukcia vlády. Pritom by všetky ostatné ústavné inštitúty, ktoré doteraz v ústave fungujú, to znamená hlasovanie o dôvere a nedôvere vláde, ostali zachované. Možno diskutovať a polemizovať o tom, či teda uvedený návrh posilňuje a do akej miery posilňuje postavenie ministerského predsedu, alebo do akej miery zavádza tzv. kancelársky model. Myslím si, že ide skôr len o prvú časť tohto modelu, to znamená o takzvanú pozitívnu deštrukciu vlády, ktorá sa svojím spôsobom osvedčila v Nemecku od roku 1948. S ohľadom na oprávnenia, ktoré pre mňa ako spravodajcu výboru vyplývajú z § 73 zákona Národnej rady Slovenskej republiky o rokovacom poriadku Národnej rady Slovenskej republiky, odporúčam, aby sa Národná rada Slovenskej republiky v zmysle § 73 ods. 3 písm. c) rokovacieho poriadku Národnej rady Slovenskej republiky uzniesla na tom, že po rozprave odporučí predmetný návrh zákona prerokovať v druhom čítaní. Súčasne odporúčam v zmysle § 74 ods. 1 zákona Národnej rady Slovenskej republiky o rokovacom poriadku Národnej rady Slovenskej republiky v súlade s rozhodnutím predsedu Národnej rady Slovenskej republiky návrh prideliť v druhom čítaní na prerokovanie popri Ústavnoprávnom výbore Národnej rady Slovenskej republiky všetkým výborom Národnej rady Slovenskej republiky okrem mandátového a imunitného výboru, Výboru Národnej rady Slovenskej republiky pre nezlučiteľnosť funkcií štátnych funkcionárov, Výboru Národnej rady Slovenskej republiky pre európsku integráciu, Osobitnému kontrolnému výboru Národnej rady Slovenskej republiky na kontrolu činnosti Slovenskej informačnej služby a Osobitnému kontrolnému výboru Národnej rady Slovenskej republiky na kontrolu činnosti Vojenského spravodajstva. Za gestorský výbor navrhujem v súlade s citovaným návrhom predsedu Národnej rady Slovenskej republiky Ústavnoprávny výbor Národnej rady Slovenskej republiky, pričom odporúčam, aby výbory, ktorým bol návrh zákona pridelený, ho prerokovali v lehote do 9. 6. 1998 a gestorský výbor v lehote do 14. 6. 1998. Pán predseda, ďakujem, skončil som. Prosím, aby ste otvorili rozpravu.</seg>
            </u>
            <u xml:id="ParlaMint-SK_1998-06-30-t1m49.u72" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u72.p1">Ďakujem, pán poslanec. Otváram rozpravu k tomuto bodu programu. Nemám písomné prihlášky. Pani poslankyne, páni poslanci, preto sa vás pýtam, či sa niekto hlási do rozpravy. Nemám žiadnu písomnú prihlášku. Hlási sa pán poslanec Fogaš. Pýtam sa, či sa ešte niekto hlási do rozpravy. Ak nie, končím možnosť prihlásiť sa do rozpravy a prosím pána poslanca Fogaša. Pán poslanec Fogaš, vy ste sa prihlásili zle, vy ste sa prihlásili na ten prvý bod o skrátení konania. Pán poslanec, nech sa páči, informujem vás o tom, čo mi bolo oznámené.</seg>
            </u>
            <u xml:id="ParlaMint-SK_1998-06-30-t1m49.u73" who="#ĽubomírFogaš.1950" ana="#regular">
               <seg xml:id="ParlaMint-SK_1998-06-30-t1m49.u73.p1">Pán predseda, prihlásil som sa v čase, keď skrátené konanie dávno prebiehalo a tam bol ešte stále ten hárok vonku. Vážené poslankyne, vážení poslanci, dovoľte mi urobiť niekoľko poznámok k predloženému návrhu novely ústavy. Myslím si, že všetci si veľmi dobre uvedomujeme, že je potrebné prijať riešenie, ktoré zamedzí vzniku ústavnej krízy, ktoré vytvorí predpoklady na pokojný prechod výkonnej moci z jedných rúk do druhých pri zmene vlády, a verím, že po voľbách je možné vytvoriť také predpoklady, aby k zmene moci došlo. Som presvedčený, že o týchto veciach sme tu hovorili niekoľkokrát a netreba možno opakovať to, čo sa povedalo. Je faktom, že návrh, ktorý rieši základný problém, je v parlamente predložený a prešiel prvým čítaním, je faktom, že návrh rieši len najzákladnejšie vzťahy, ktoré by v prípade núdze bolo potrebné vyriešiť prechodom prezidentských kompetencií na predsedu Národnej rady predovšetkým vo vzťahu k vymenovaniu vlády, k demisii vlády a otázkam, ktoré súvisia s kreovaním výkonnej moci. Preto nevidím žiadny dôvod, prečo vláda prichádza s alternatívou číslo 1, keď takýto návrh tu už je predložený, dokonca jedným z poslaneckých klubov jednej z vládnych strán. Po druhé, legislatívnotechnické spracovanie návrhu ústavného zákona je netradičné, podľa mňa nemá historickú paralelu u nás, a musím povedať úprimne, že budí úsmev. Veď si uvedomme, že je to návrh ústavného zákona, ktorým sa má meniť ústava, a ja si nepamätám, žeby sa Národná rada zaoberala alternatívami v čase, keď má byť jasne navrhované riešenie. I formulácia alternatívy číslo 2 v článku 105 ods. 1, kde sa majú pripojiť niektoré formulácie, je prinajmenšom nedopracovaná. Vôbec neviem, napríklad čo má znamenať slovo "pričom predsedu vlády volí". Pričom, pritom - myslím si, že je legislatívnotechnický pojem, ktorý ústava ako celok vôbec nepozná. Jednoducho si myslím, že vláda je neistá, nebola v tejto veci dostatočne aktívna, a preto predkladá alternatívy. Voľba predsedu vlády v Národnej rade Slovenskej republiky má za následok zmenu. Po prvé, v postupe pri kreovaní vlády, po druhé, vzťahov prezidenta a premiéra. Podľa mojej mienky musí vyvolať ďalšie zmeny, t. j. zmenu vzťahu zodpovednosti premiéra, vlády ako celku a zodpovednosti premiéra a parlamentu. Z návrhu nie je jasné, kto bude vymenúvať ostatných členov vlády. Ak teda mám tomu rozumieť dobre, tak podľa článku 102 písm. f) nových členov vlády bude vymenúvať predseda vlády na návrh predsedu vlády? Lebo ten postup v ústave sa jednoducho nemení. Členov vlády navrhuje predseda vlády, a ak by prešli naňho kompetencie vymenovať vládu, to znamená, sám sebe si navrhne a sám aj vymenuje? Nehnevajte sa, to je skutočne nedomyslené. Domnievam sa, že z návrhu nie je jasné ani to, komu budú ministri a ostatní členovia vlády zodpovedať, pretože ak premiér v kancelárskom systéme navrhne vymenovanie niekoho za člena vlády, on sám navrhuje jeho odvolávanie a aj ho odvoláva, keď už chceme byť teda čistí. Ale ponechať situáciu, v ktorej budú ministri zodpovedať parlamentu a súčasne budú na návrh predsedu vlády a predsedom vlády odvolaní, myslím si, že nie je celkom domyslené. Rovnako sa domnievam, že novelu, ktorú posudzujeme, je potrebné skúmať zo širších systémových hľadísk. Svojím spôsobom nesystematicky zasahuje do základných vzťahov jednotlivých štruktúr moci. Treba si totiž na rovinu povedať, že ak chceme zaviesť iný systém, ako je parlamentná forma vlády, musíme zmeniť vzájomné vzťahy medzi výkonnou a zákonodarnou mocou a myslím si, že i v určitom vzťahu musíme meniť svoj vzťah alebo upraviť vzťahy k súdnej moci. Je to nutné práve preto, aby ten stroj, ktorý nazývame štát alebo štátna moc, ako celok fungoval. Implantovať len jeden prvok, a to ešte nesúrodý, do súčasného textu ústavy môže znamenať, že to spôsobí také komplikácie, že krátko po voľbách by bolo jednoducho nutné pristúpiť k urýchleným prácam na novej ústave. Som teda hlboko presvedčený, že alternatíva 2 nie je v tejto chvíli dostatočne premyslená ani pripravená, a to nie je pripravená ani legislatívnotechnicky, ani vecne, preto sa domnievam, že je potrebné ju jednoducho vypustiť. Samozrejme, že to môžeme urobiť počas prerokúvania návrhu ústavného zákona vo výboroch. Zákon je však dnes predložený ako celok na prvé čítanie. Preto ako celok vzhľadom na poznámky, ktoré som tu uviedol, ho náš klub, klub Strany demokratickej ľavice, nepodporí. Ďakujem za slovo.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u74" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u74.p1">Ďakujem, pán poslanec. Len, pán poslanec, aby sme si boli na jasno od začiatku, doniesli mi zoznam poslancov rečníkov prihlásených do rozpravy. Prihlásený za klub SDĽ poslanec Fogaš, podpísaný vlastnou rukou, tlač 1027. Takže tu je to. <vocal type="speaking"><desc>Reakcia poslanca Fogaša z pléna.</desc></vocal> Áno, súhlasím s vami, ale ste sa podpísali na zlý papier. Tak neveríte vlastnému podpisu? Prosím, do rozpravy nebol nikto prihlásený. S faktickou poznámkou sa hlási pán poslanec Fico.</seg>
            </u>
            <u xml:id="ParlaMint-SK_1998-06-30-t1m49.u75" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u75.p1">Ďakujem, pán predseda. Chcem sa len pripojiť k otázke, ktorú postavil pán poslanec Fogaš, pokiaľ ide o to, kto bude navrhovať kandidátov na ministrov, ako títo ministri budú potom vymenovaní do svojho postu. Ale najpodstatnejšia otázka, ktorá nie je vyriešená v súvislosti s alternatívou 2, je to, kto bude navrhovať tohto predsedu vlády, kto to bude, pretože pri každom funkcionárovi v Ústave Slovenskej republiky je presne stanovené, kto ho nominuje. Je to buď skupina poslancov, je to výbor, alebo je to nejaký iný spôsob. Či to je generálny prokurátor, či to je prezident, či to je predseda Národnej rady atď. atď. Zrazu tu hovoríme o tom, že predsedu vlády bude voliť Národná rada Slovenskej republiky a nie je tu odpoveď na otázku, kto ho navrhne. Myslím si, že to je veľmi dôležité, to je dôležitá ústavnoprávna otázka, a treba jednoducho odpovedať na túto vec, aby sme vedeli, ako to bude celé prebiehať. Ďakujem.</seg>
            </u>
            <u xml:id="ParlaMint-SK_1998-06-30-t1m49.u76" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u76.p1">Ďakujem, pán poslanec. Pani podpredsedníčka, budete sa vyjadrovať? Áno.</seg>
            </u>
            <u xml:id="ParlaMint-SK_1998-06-30-t1m49.u77" who="#KatarínaTóthová.1940" ana="#regular">
               <seg xml:id="ParlaMint-SK_1998-06-30-t1m49.u77.p1">Vážený pán predseda Národnej rady, vážené pani poslankyne, vážení páni poslanci, myslím si, že názor poslancov, že to nie je domyslené, je názorom poslancov. Za vládu chcem povedať, že alternatíva je domyslená, pretože sme to aj v legislatívnej rade prerokúvali a s rôznymi alternatívami. Je zaujímavé - začnem od faktickej poznámky -, že pán poslanec Fico dáva otázku, kto navrhne voľbu premiéra. No predsa, parlament má svoj systém, keď sa dávajú návrhy na voľbu aj iných funkcionárov. Ale prosím vás pekne, kladiem otázku, kto navrhne premiéra predsedovi Národnej rady v prvej alternatíve. Tiež to nie je doriešené, vážení, to nie je doriešené v prvej alternatíve. <vocal type="noise"><desc>Hlasy z pléna.</desc></vocal> Národná rada? No tak vidíte, tiež tu máte nedoriešenú otázku. Absolútne nesúhlasím s tým, že v druhej alternatíve nie je to doriešené. Keď má voliť Národná rada, je tu 150 poslancov, sú tu kluby, ktorí majú navrhovacie oprávnenie v zmysle rokovacieho poriadku Národnej rady. Ak sa poslanec pýta, kto navrhne, myslím si, že budúci parlament nebude mať s týmto vôbec problémy. Ďalej by som sa chcela vyjadriť k vystúpeniu pána poslanca Fogaša. Alternatívy - nezvyklosť. Nezvyklé situácie často prinášajú nezvyklé riešenia. Je to na vôli 150 poslancov, aby svojimi hlasmi podporili tú alternatívu, ktorú budú považovať za vhodnú. Vláda ústretovo vzhľadom na vytvorenú situáciu, ktorú sme nepredpokladali, predkladá dve alternatívy, je skutočne len na slobodnej vôli poslancov. Zodpovednosť nie je jasná. Myslím si, že zodpovednosť premiéra, členov vlády, ako i ostatných je jasná z celej systémovej súvislosti. Je to doplnenie článku 105, ktorý je pre krátky úsek mimoriadnej situácie, ak nie je prezident z jedného, druhého, tretieho, štvrtého dôvodu, a všetky ďalšie vzťahy upravuje ústava v ostatných článkoch. Teda po kreovaní vlády celý zodpovednostný systém nastupuje taký, aký je upravený v úprave za situácie, že by ich vymenoval prezident. Prečo nie je možné? Zodpovední sú členovia vlády predsedovi, odvolať ich môže parlament, tak ako to je doposiaľ. Pokiaľ je otázka delenia týchto písmen do kompetencie troch subjektov, ako som uviedla. Z toho, čo tu bolo vo vystúpení pána poslanca Fogaša a pripojil sa pán poslanec Fico, je zrejmé, že namietajú práve kompetencie predsedu vlády, na ktorého prechádza niečo z písmeniek g) a f). Vážení, toto je najsystémovejšia časť, pretože opakujem, dosiaľ podľa ústavy zo systému výkonnej moci, keď jeden subjekt je neprítomný alebo nie je schopný výkonu, t. j. prezident, kompetencie prechádzajú len v systéme výkonnej moci na vládu alebo na predsedu vlády. To znamená, že v rámci systémového myslenia túto časť nemožno namietať ako nesystémovú, pretože týmto spôsobom, touto cestou tvorca ústavy postupoval a považoval za logické, ústavné a správne v prípade, ak jeden subjekt výkonnej moci, t. j. prezident nie je schopný výkonu, že prechádzajú tieto úlohy práve v rámci výkonnej moci. To, že niektoré funkcie z tej druhej alternatívy prechádzajú na predsedu parlamentu alebo parlament, je riešenie, ktoré vlastne nevyvolalo v diskutujúcich akosi spochybnenie, pretože, ako sa vyjadrili, podporia prvú alternatívu, ktorá je vlastne systémovo konštruovaná - kreovaná tak, že úlohy z výkonnej moci prechádzajú do zákonodarnej moci. Tak je v rámci členenia systému ústavy. Vážené pani poslankyne, vážení páni poslanci, dovolím si opakovať to, čo som uviedla. Vláda predkladá dve alternatívy, pričom si nerobí nárok na preferovanie ani jednej z nich. Otázka voľby alternatívy, ako aj priechodnosť tej-ktorej alternatívy je výlučne v dispozícii a rozhodnutí poslancov tohto parlamentu. Ďakujem vám za pozornosť.</seg>
            </u>
            <u xml:id="ParlaMint-SK_1998-06-30-t1m49.u78" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u78.p1">Ďakujem, pani podpredsedníčka. Faktická poznámka - pán poslanec Fogaš.</seg>
            </u>
            <u xml:id="ParlaMint-SK_1998-06-30-t1m49.u79" who="#ĽubomírFogaš.1950" ana="#regular">
               <seg xml:id="ParlaMint-SK_1998-06-30-t1m49.u79.p1">Ďakujem za slovo. Hlásim sa viac-menej preto, lebo boli položené niektoré otázky, na ktoré asi treba odpovedať, pretože vláda sa nad nimi nezamýšľala. Po prvé, myslím si, že predseda parlamentu bude postupovať pri vymenovaní štandardným spôsobom, teda tak ako prezident, to jest má šancu jednoducho na základe výsledkov volieb voliť postup, ktorý je štandardný. Parlament takúto možnosť nemá. Parlament musí rešpektovať svoje ústavné kompetencie vrátane kompetencií, ktoré má v rokovacom poriadku, a kompetenciu voliť predsedu vlády ani nemá upravenú, pretože doteraz ju ústava neupravovala. To po prvé. Po druhé. Je neprijateľný výklad, pani podpredsedníčka vlády, že môže zodpovedať minister premiérovi a súčasne parlamentu. Z toho, čo ste navrhli, sa jednoducho tieto dve zodpovednosti bijú a nebolo by možné v budúcnosti ponechať tento stav, pretože by vlastne znamenal, že posilnenie pozície premiéra je súčasne oslabením pozície parlamentu a je potom otázka, či to je možné v tejto ústave ešte urobiť. Rád by som odcitoval článok 111 ústavy, ktorý hovorí: "Na návrh na predsedu vlády prezident Slovenskej republiky vymenúva a odvoláva ďalších členov vlády atď." Teraz sa znovu pýtam, na návrh predsedu vlády predseda vlády vymenuje? No to hádam nie. To už je skutočne tautológia, ktorú by sme zaviedli do ústavy. Ale keby to mohol robiť predseda parlamentu, tak bude postup jednoduchý: na návrh predsedu vlády predseda parlamentu vymenuje členov vlády. V tomto prípade, vo vašom návrhu ide o návrh, ktorý systematicky zasahuje do konštrukcie fungovania moci, v tom prvom prípade ide len o vyriešenie problému. Som rád, že ste vo svojom úvodnom vystúpení priznali, že ide o riešenie, ktoré ešte nepoznáme, netradičné. Alternatívy sa nepredkladajú do parlamentu. Myslím si, že patrili do Legislatívnej rady vlády a tá to mala i riešiť.</seg>
            </u>
            <u xml:id="ParlaMint-SK_1998-06-30-t1m49.u80" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u80.p1">Ďakujem, pán poslanec. Ešte s faktickou poznámkou sa hlási pán poslanec Fico.</seg>
            </u>
            <u xml:id="ParlaMint-SK_1998-06-30-t1m49.u81" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u81.p1">K vystúpeniu pani podpredsedníčky. Stále je napríklad otvorená otázka, ako bude volený predseda vlády, ak prijmeme alternatívu 2, mám na mysli kvórum. Bude to jednoduchá väčšina, bude to kvalifikovaná väčšina? Kto povie, akou väčšinou zvolíme predsedu vlády v tomto parlamente? V ústave to nie je napísané. Predsa prijímame alternatívu 2, kde sa zasa hovorí, že predsedu vlády volí Národná rada. Pýtam sa, aké kvórum, kde je upravené kvórum v tomto prípade. V ústave? Kde v ústave, pán predseda? Ústava túto otázku nikdy neriešila, nikdy sme v ústave neriešili otázku voľby predsedu vlády. To sú technické otázky. Vážne sa pýtam, ako budeme voliť, pokiaľ ide o kvórum. Bude to jednoduchá väčšina alebo kvalifikovaná väčšina? To je otázka na pani podpredsedníčku.</seg>
            </u>
            <u xml:id="ParlaMint-SK_1998-06-30-t1m49.u82" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u82.p1">Ďakujem. Ak sa nikto nehlási s faktickou poznámkou, končím rozpravu k tomuto bodu programu. Pýtam sa pani podpredsedníčky, či sa chce vyjadriť ešte k rozprave. Nechce sa vyjadriť. Pýtam sa pána spravodajcu, či sa chce vyjadriť. Nech sa páči, pán spoločný spravodajca.</seg>
            </u>
            <u xml:id="ParlaMint-SK_1998-06-30-t1m49.u83" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u83.p1">Vážený pán predseda, milé dámy, vážení páni, nebol by som sa chcel vyjadriť, ak by pán Fogaš nebol použil niekoľko expresívnych výrazov. V prvom rade chcem povedať, že ak opozícia má záujem, aby sa táto novela nemusela prijímať, stačí, ak zahlasuje za navrhnutého kandidáta a ústavný systém bude fungovať tak ako doteraz. Takže nič tomu nebráni, aby kandidatúru pána Tomečka na úrad prezidenta podporila, a tým ukázala aj občanom Slovenskej republiky dobrú vôľu, že nielen hovorí o tom, že my nechceme zvoliť prezidenta, ale v prvom rade, že páni z opozície nemajú záujem o zvolenie prezidenta. Udivuje ma, pán Fogaš, to vyjadrenie, že alternatívy v ústavnom zákone vyvolávajú úsmev najmä v tom hektickom období alebo období, keď ide o riešenie krízových situácií. Musím povedať, že vo Federálnom zhromaždení, keď sme riešili niektoré ústavné zákony, práve vo väčšine z nich bolo vždy uvedených niekoľko alternatív, pretože tu sme na rázcestí a tu sa musia ponúknuť niekoľké riešenia, nie jedno, ktoré si kladie za úlohu byť patentom na všetko alebo teda absolútnym riešením, alebo absolútne dokonalým riešením. Ďalší alogizmus vo vystúpení pána Fogaša vidím v tom, že tvrdí, že chceme oslabiť parlamentný systém. Práve naopak, pozitívna deštrukcia vlády je posilnením klasickej parlamentnej demokracie, pretože v klasickej parlamentnej demokracii je vláda naozaj výborom parlamentu a ďalej priamou voľbou predsedu vlády sa znemožňuje, aby vzniklo nejaké bezvládie alebo interregnum, pretože stará vláda je povinná vládnuť dovtedy, než sa parlament neuznesie na novom ministerskom predsedovi. Takže, naopak, tu je len vrátenie toho, čo páni sudcovia z Ústavného súdu posilnili tým, že povedali, že pán prezident vymenuje podľa svojich predstáv ministrov, a tým vlastne posunuli niekde náš ústavný vývoj tiež tam, kde ho pán Fogaš ako jeden z ústavodarcov zrejme asi nechcel dostať, to znamená, urobili niečo, čomu sa hovorí prezidiálny parlamentarizmus alebo lepšie povedané jeho slabšia odnož. Takže ak to vrátime trochu naspäť pre prípad, teda výnimočný, podotýkam, naozaj samotné umiestnenie druhej alternatívy do článku 105 hovorí o tom, že ide o výnimočné riešenie a riešenie, keď teda tu nie je zvolená hlava štátu. Takže to sú tiež pohľady, ktoré môžeme prezentovať z druhej strany. Prinajlepšom to vidím tak, že môžeme o tom diskutovať, môžeme si vyjasňovať stanoviská, technické detaily môžeme dopracovať, ale nevidím ako scestné riešenie, ak sa ponúkne viacero alternatív. Hovorím, ale prvou a najdôležitejšou alternatívou by bolo to, aby sme zvolili hlavu štátu dovtedy, než budeme rokovať o tomto návrhu. To je všetko, pán predseda. Ďakujem.</seg>
            </u>
            <u xml:id="ParlaMint-SK_1998-06-30-t1m49.u84" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u84.p1">Ďakujem, pán poslanec. Pani poslankyne, páni poslanci, môžeme po rozprave pristúpiť k hlasovaniu. Prosím, aby ste zaujali svoje miesta v rokovacej miestnosti. Najskôr pristúpime k prvému hlasovaniu na základe § 73 ods. 3 zákona o rokovacom poriadku. Prosím, pán spravodajca, aby ste uviedli hlasovanie.</seg>
            </u>
            <u xml:id="ParlaMint-SK_1998-06-30-t1m49.u85" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u85.p1">Vážený pán predseda, v zmysle § 73 ods. 3 písm. c) rokovacieho poriadku Národnej rady Slovenskej republiky odporúčam, aby po uskutočnení rozpravy, ktorá odznela, bol predmetný návrh zákona prerokovaný v druhom čítaní.</seg>
            </u>
            <u xml:id="ParlaMint-SK_1998-06-30-t1m49.u86" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u86.p1">Počuli ste návrh. Prosím, aby sme sa prezentovali a hneď hlasovali. Hlasujeme o posunutí tohto návrhu zákona do druhého čítania. <note type="narrative">Hlasovanie.</note> Prezentovalo sa 89 poslancov. Za návrh hlasovalo 66 poslancov. Proti návrhu hlasovalo 16 poslancov. Hlasovania sa zdržalo 7 poslancov. Konštatujem, že sa Národná rada uzniesla tento návrh zákona, ktorý predkladá vláda, zaradiť do druhého čítania. Môžeme pokračovať druhým hlasovaním.</seg>
            </u>
            <u xml:id="ParlaMint-SK_1998-06-30-t1m49.u87" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u87.p1">Vážený pán predseda, v zmysle § 74 ods. 1 zákona Národnej rady Slovenskej republiky o rokovacom poriadku Národnej rady Slovenskej republiky v súlade s vaším rozhodnutím odporúčam návrh prideliť v druhom čítaní na prerokovanie okrem Ústavnoprávneho výboru Národnej rady Slovenskej republiky všetkým výborom Národnej rady okrem Mandátového a imunitného výboru Národnej rady, Výboru Národnej rady pre nezlučiteľnosť funkcií štátnych funkcionárov, Výboru Národnej rady Slovenskej republiky pre európsku integráciu, Osobitného kontrolného výboru Národnej rady Slovenskej republiky na kontrolu činnosti Slovenskej informačnej služby a Osobitného kontrolného výboru Národnej rady na kontrolu činnosti Vojenského spravodajstva. Za gestorský výbor navrhujem v súlade s vaším návrhom Ústavnoprávny výbor Národnej rady Slovenskej republiky, pričom odporúčam, aby výbory, ktorým bol návrh zákona pridelený, ho prerokovali v lehote do 9. 6. 1998 a gestorský výbor do 14. 7. 1998.</seg>
            </u>
            <u xml:id="ParlaMint-SK_1998-06-30-t1m49.u88" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u88.p1">Budem akceptovať váš návrh, ale môj pôvodný návrh bol pre výbory do 8. júla a gestorský výbor do 10. júla s tým, že 14. júla, tak ako sme schválili v programe, má byť druhé a tretie čítanie.</seg>
            </u>
            <u xml:id="ParlaMint-SK_1998-06-30-t1m49.u89" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u89.p1">Prikláňam sa k vášmu návrhu, pán predseda.</seg>
            </u>
            <u xml:id="ParlaMint-SK_1998-06-30-t1m49.u90" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u90.p1">Prosím, budeme sa prezentovať a budeme hlasovať. Prezentujme sa a hlasujme. Hlasujeme o zaradení predmetného návrhu do jednotlivých výborov, určení gestorského výboru a lehotách, dokedy výbory majú prerokovať tento návrh zákona. <note type="narrative">Hlasovanie.</note> Prezentovalo sa 84 poslancov. Za návrh hlasovalo 70 poslancov. Proti návrhu hlasovali 4 poslanci. Hlasovania sa zdržalo 7 poslancov. Nehlasovali 3 poslanci. Takže môžem konštatovať, že Národná rada pridelila návrh ústavného zákona výborom, určila gestorský výbor aj lehoty na prerokovanie v druhom a treťom čítaní. Ďakujem pekne pani podpredsedníčke a pánu spravodajcovi.</seg>
            </u>
            <u xml:id="ParlaMint-SK_1998-06-30-t1m49.u91" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u91.p1">Pán predseda, milé dámy, vážení páni, aj ja ďakujem.</seg>
            </u>
            <u xml:id="ParlaMint-SK_1998-06-30-t1m49.u92" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u92.p1">Pani poslankyne, páni poslanci, pristúpime k ďalšiemu bodu programu, ktorým je tretie čítanie o vládnom návrhu zákona, ktorým sa mení a dopĺňa zákon Národnej rady Slovenskej republiky číslo 277/1994 Z. z. o zdravotnej starostlivosti v znení neskorších predpisov. Tlač máte pod číslom 909. Chcem pripomenúť, že hlasovanie o pozmeňujúcich a doplňujúcich návrhoch v druhom čítaní sme na 47. schôdzi Národnej rady skončili. Prosím spoločnú spravodajkyňu výborov pani poslankyňu Aibekovú, aby zaujala miesto pre spravodajcov. Otváram tretie čítanie o tomto návrhu zákona. To znamená, že hneď otváram aj rozpravu k tomuto zákonu. Ako prvá do rozpravy sa hlási pani poslankyňa Aibeková a mám tu písomnú prihlášku do rozpravy za klub KDH od pána poslanca Gaľu. Nech sa páči, pani spravodajkyňa.</seg>
            </u>
            <u xml:id="ParlaMint-SK_1998-06-30-t1m49.u93" who="#MartaAibeková.1947" ana="#regular">
               <seg xml:id="ParlaMint-SK_1998-06-30-t1m49.u93.p1">Vážený pán predseda, vážený pán minister, vážené dámy, vážení páni, dovoľte mi, aby som v zmysle § 85 ods. 3 rokovacieho poriadku Národnej rady Slovenskej republiky predložila pozmeňujúce návrhy doložené podpismi 31 poslancov, ktoré vám boli rozdané. Ide iba o spresnenia bodu 10 spoločnej správy a o termín účinnosti. Dovoľte mi, aby som prečítala tieto spresňujúce návrhy. Po prvé, je to spresnenie bodu 10 spoločnej správy <note type="comment">tlač 909a</note>, a to § 21a, ktorý znie: "Súčasťou primárnej, sekundárnej a následnej zdravotnej starostlivosti je aj poskytovanie liekov a zdravotníckych pomôcok, ktoré môžu predpisovať lekári na tlačivách ustanovených osobitným predpisom pri dodržaní postupov podľa súčasných poznatkov farmakoterapie7b) určených liekovým formulárom vydaným ministerstvom." Poznámka pod čiarou v odkaze 7b) znie: "§ 39 zákona číslo 140/1998 Z. z. o liekoch a zdravotníckych pomôckach, o zmene zákona číslo 455/1991 Zb. o živnostenskom podnikaní v znení neskorších predpisov a o zmene a doplnení zákona Národnej rady Slovenskej republiky číslo 220/1996 Z. z. o reklame." Bod 31 súvisí s týmto predkladaným návrhom. V bode 31 v § 54 odsek 4 znie: "Odbornú spôsobilosť na výkon pracovných činností zdravotníckych pracovníkov, iných zdravotníckych pracovníkov a iných odborných pracovníkov <note>ods. 1</note> ustanoví všeobecne záväzný právny predpis, ktorý vydá ministerstvo zdravotníctva." A posledný sa týka termínu účinnosti. Tento zákon nadobúda účinnosť 1. augusta 1998, nakoľko pôvodne platný termín účinnosti bol 1. júl, a to by sme nestihli. To by bolo z mojej strany, pán predseda, všetko.</seg>
            </u>
            <u xml:id="ParlaMint-SK_1998-06-30-t1m49.u94" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u94.p1">Ďakujem, pani poslankyňa. S faktickou poznámkou sa hlási pán poslanec Kováč.</seg>
            </u>
            <u xml:id="ParlaMint-SK_1998-06-30-t1m49.u95" who="#RomanKováč.1940" ana="#regular">
               <seg xml:id="ParlaMint-SK_1998-06-30-t1m49.u95.p1">Vážený pán predseda, podľa § 85 je pravdou, že je možné opraviť legislatívnotechnické chyby, jazykové chyby alebo spresnenia, tak ako hovorí pani poslankyňa, ale tu ide o taký zásah do textu a do významu tohto paragrafu, že sa naň vzťahuje § 85 ods. 3, to znamená - vysvetlím to v prihláške do diskusie, prečo ide o zásadnú zmenu textu -, ale treba skutočne vrátiť ten návrh do druhého čítania a v druhom čítaní sa pokúsiť túto opravu urobiť, ak je taká vôľa poslancov, ktorí predkladajú tento návrh. Nemyslím si, že môžeme v treťom čítaní ľubovoľne meniť význam textu.</seg>
            </u>
            <u xml:id="ParlaMint-SK_1998-06-30-t1m49.u96" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u96.p1">Pani spravodajkyňa, kedykoľvek sa prihlásite, musím vám dať slovo, takže ak chcete, môžete odpovedať.</seg>
            </u>
            <u xml:id="ParlaMint-SK_1998-06-30-t1m49.u97" who="#MartaAibeková.1947" ana="#regular">
               <seg xml:id="ParlaMint-SK_1998-06-30-t1m49.u97.p1">Vážený pán poslanec Kováč, mýlite sa, pretože tento bod bol prijatý v druhom čítaní a obsahovala ho spoločná správa, a skutočne tu ide iba o spresnenie bodu 10, čiže naozaj je to v zmysle § 85 ods. 3, a je to doložené tridsiatimi podpismi, čiže tento bol prijatý už v rámci druhého čítania.</seg>
            </u>
            <u xml:id="ParlaMint-SK_1998-06-30-t1m49.u98" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u98.p1">Ďakujem. Prosím, pán poslanec Gaľa.</seg>
            </u>
            <u xml:id="ParlaMint-SK_1998-06-30-t1m49.u99" who="#MilanGaľa.1953" ana="#regular">
               <seg xml:id="ParlaMint-SK_1998-06-30-t1m49.u99.p1">Ďakujem za slovo, pán predseda. Kolegyne, kolegovia, chcem vlastne hovoriť o tom istom, o čom hovoril pán poslanec doktor Kováč. Takisto sa domnievam, že pozmeňujúce návrhy pre tretie čítanie k návrhu zákona, ktorým sa mení a dopĺňa zákon Národnej rady Slovenskej republiky 277/1994 Z. z. o zdravotnej starostlivosti, ktoré sme dostali do lavíc, skutočne vecne menia pôvodnú textáciu, ktorá prešla druhým čítaním. Takisto dochádza k novej poznámke k zákonu, a opäť v ďalšom bode meníme bod 50 pôvodnej spoločnej správy a takisto dochádza k zmene pôvodnej textácie. Čiže skutočne je to v rozpore s § 85 ods. 3 zákona o rokovacom poriadku, i keď je tu 31 podpisov poslancov vládnej koalície, ale tieto podpisy mali byť dané na to, aby sa zákon vrátil do druhého čítania, aby sa tieto veci v druhom čítaní implantovali do znenia paragrafov, ktoré chcete meniť v treťom čítaní. Budem citovať § 85: "V treťom čítaní môže poslanec navrhnúť len opravu legislatívnotechnických a jazykových chýb." Odsek 3 hovorí: "Iné pozmeňujúce a doplňujúce návrhy smerujúce k odstráneniu iných chýb vzťahujúcich sa na ustanovenia podľa odseku 1 a návrh na opakovanie druhého čítania môže predložiť najmenej 30 poslancov." Ale vy neopravujete chyby. Vy implantujete do zákona nové skutočnosti, ktoré takýmto spôsobom nie je možné robiť. Ak sa to už má nejakým spôsobom udiať, tak skutočne má pán poslanec Kováč relevantný návrh - vrátiť zákon tridsiatimi podpismi do druhého čítania. To je legislatívne čisté. To, čo sa dostalo do lavíc, je irelevantné a je v rozpore so zákonom o rokovacom poriadku. Pán predseda, ďakujem, to je všetko.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u100" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u100.p1">Ďakujem aj ja. Znovu sa hlási pani spravodajkyňa.</seg>
            </u>
            <u xml:id="ParlaMint-SK_1998-06-30-t1m49.u101" who="#MartaAibeková.1947" ana="#regular">
               <seg xml:id="ParlaMint-SK_1998-06-30-t1m49.u101.p1">Vážené kolegyne, kolegovia, samozrejme, keď som predkladala tento návrh, konzultovala som problém s legislatívnym odborom Národnej rady Slovenskej republiky. Ale aby som urobila zadosť aj vášmu výkladu, tak mám pripravených aj 30 podpisov na vrátenie do druhého čítania. No myslím si, že návrh, tak ako som ho predniesla, je legislatívne správny, pretože sa nemení podstata. Skutočne sa tam iba dopĺňalo slovo, čiže toto sme už prerokovali v druhom čítaní, a ide naozaj iba o spresnenie, tak ako vám je to predložené v písomnej podobe. Myslím si, že by bolo zbytočné, aby sme návrh vracali do druhého čítania. Môžeme to odhlasovať aj v treťom čítaní.</seg>
            </u>
            <u xml:id="ParlaMint-SK_1998-06-30-t1m49.u102" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u102.p1">Ďakujem. Nehlási sa nikto s faktickou poznámkou. Nemám ďalšiu písomnú prihlášku do rozpravy, takže sa pýtam, kto sa hlási do rozpravy. Pán poslanec Kováč. Ak sa nehlási nikto viac, uzatváram možnosť prihlásiť sa do rozpravy.</seg>
            </u>
            <u xml:id="ParlaMint-SK_1998-06-30-t1m49.u103" who="#RomanKováč.1940" ana="#regular">
               <seg xml:id="ParlaMint-SK_1998-06-30-t1m49.u103.p1">Vážený pán predseda, vážený pán minister, kolegyne, kolegovia, prosím vás, aby ste si ma veľmi pozorne vypočuli a zdôvodním, prečo tento zákon v podobe, ako ho navrhla pani poslankyňa Aibeková, nie je možné prijať. Prosím vás, dobre si prečítajte, alebo budem pomaly čítať text, k čomu by sme dospeli podľa tohto zákona. "Súčasťou primárnej a sekundárnej následnej zdravotnej starostlivosti je aj poskytovanie liekov a zdravotníckych pomôcok, ktoré môžu predpisovať lekári na tlačivách ustanovených osobitným predpisom" - doteraz je situácia jasná, niekto vydá osobitný predpis, na tom osobitnom predpise sa budú predpisovať lieky, ale teraz, pozor - "pri dodržaní postupov podľa súčasných poznatkov farmakoterapie, a tieto postupy sú stanovené zákonom." Vážení páni, boli by sme prvý štát na svete, ktorý by povedal, že súčasné postupy farmakoterapie určuje zákon. Súčasné postupy farmakoterapie robí klinická prax, robí farmaceutický výskum, výskum klinickej farmakológie a odborníci. To nerobí zákon, to je predsa nezmysel. V predchádzajúcom znení to bolo skutočne lepšie formulované, pretože tam bolo napísané: "pri dodržaní najnovších postupov liečby". Teda nie podľa nejakého zákona, ale v súlade so zásadami racionálnej farmakoterapie, to je logické. Ale predsa nemôžeme zákonom povedať, čo je najnovším výdobytkom farmakoterapie vo svete. To je predsa nezmysel. Však sa nám bude smiať celý svet, že sme jediný štát, ktorý povie svojím vlastným zákonom: Tak toto je teraz najnovší výdobytok. A čo keď zákon nebudeme meniť päť rokov, nebude vôľa poslancov ho meniť? Päť rokov nebudú platiť výdobytky farmakoterapie, pretože nám určuje zákon, že toto sú súčasné, a nie tie, ku ktorým dospeje medicínsky výskum o 5 rokov? Veď to je hlboký nezmysel. Toto nie je možné jednoducho prijať. To po prvé. Po druhé, text, ako je písaný, je nezreteľný, pretože ak by ste tam dali, povedzme, len písmeno a, tak by bolo jasné, že súčasné poznatky farmakoterapie nie sú určené liekovým formulárom. To by bol ešte korunovanejší nezmysel. Znelo by to inak, keby tam bolo: "pri dodržaní postupov podľa súčasných poznatkov farmakoterapie a určených liekovým formulárom". To áno. Ale súčasné poznatky farmakológie po prvé nemôže určovať náš zákon, to určuje svetový farmakologický vývoj, a po druhé ani liekový formulár nemôže určovať súčasné poznatky farmakoterapie. Skutočne si myslím, že je to hlboký zásah do textu, lebo ideme, respektíve ste odhodlaní schváliť, že v Slovenskej republike ako v jedinom štáte na svete bude zákon, ktorý schvália poslanci, hovoriť o tom, čo je svetový výsledok farmakoterapeutického výskumu. No to azda nie! Veď skutočne žiaden štát na svete nemôže schváliť takýto nezmysel. Veľmi pekne vás prosím, vráťme tento zákon do druhého čítania a pokúste sa nájsť inú formuláciu. Mne je jasné, o čo ide. Formulácia § 21a nemôže zostať tak, ako bola schválená, pretože je v rozpore s ústavou. Ústavný súd už jasne povedal, že podmienky musí stanoviť zákon. A pokiaľ to bude len nejaký liekový formulár, tak to nemôže platiť. To už povedal Ústavný súd vtedy, keď sa minister Soboňa pokúšal nariadeniami ministra alebo ministerským vestníkom nariadiť, ktoré lieky budú bezplatné, ktoré treba finančne doplatiť a ktoré bude pacient hradiť celkom sám. Preto tam bolo treba dostať slovíčko zákon, a preto je tam odkaz na zákon o liekoch. Ale to nejde v takej formulácii, v akej to máte. To sa jednoducho nedá. Dúfam, že ma pochopíte a nechcete, aby sme sa stali vo svete absolútne smiešnymi. To je, akoby ste povedali, že Slovensko určí zákonom, čo je najnovším výdobytkom v nukleárnej fyzike. Je to taký istý nezmysel. A to predsa nikto z vás neschváli. Ale tu chcete schváliť, že súčasné poznatky určuje slovenský zákon. No to je blbosť! Nehnevajte sa za výraz. Takže odporúčam vám, ak máte, pani poslankyňa, 30 podpisov na vrátenie do druhého čítania, vráťme to do druhého čítania. A druhé čítanie odložte na nejaký iný deň, zožeňte si 15 podpisov poslancov a formulujte to iným spôsobom, ale nie týmto, aby sme sa nestali smiešnymi. Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u104" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u104.p1">Ďakujem, pán poslanec. Pán poslanec Šagát - faktická poznámka.</seg>
            </u>
            <u xml:id="ParlaMint-SK_1998-06-30-t1m49.u105" who="#TiborŠagát.1942" ana="#regular">
               <seg xml:id="ParlaMint-SK_1998-06-30-t1m49.u105.p1">Ďakujem za slovo. Vážený pán predseda, vážené kolegyne, kolegovia, dovoľte mi ešte k tomu, čo uviedol pán poslanec Kováč, povedať, aby sme si uvedomili, že naším schválením § 21a obmedzíme alebo chceme dať, aby nižšia zákonná norma, ako je zákon o Liečebnom poriadku, bola tou, ktorá bude regulovať predpisovanie liekov, čo určite nie je možné. To je vlastne nepriama novela zákona číslo 98. A chcem vás upozorniť, že skutočne to bude predmetom toho, aby naši experti vypracovali podnet na Ústavný súd, lebo sme presvedčení, že to tak nemôže byť. Samozrejme, vieme akceptovať liekový ambulantný formulár, ale v legislatíve musí byť umiestnený celkom iným spôsobom, ako to robíte teraz v poslednej minúte, lebo čo ste neurobili počas štyroch rokov, teraz chcete vyriešiť na poslednom pléne Národnej rady. Týmto sa financovanie zdravotníctva nevyrieši. Mali ste dosť veľký priestor na to, aby ste to vyriešili normálnym postupom a boli by sme to aj podporili. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u106" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u106.p1">Ďakujem, pán poslanec. Pani poslankyne, páni poslanci, ak sa nikto nehlási do rozpravy, končím rozpravu. Pýtam sa pána ministra, či sa chce vyjadriť. <vocal type="noise"><desc>Hlasy v pléne.</desc></vocal> Prosím? Oni dali návrh na vrátenie. Dávate návrh? Ja som to bral, že ste dali návrh. Takže nedávate návrh do tretieho čítania. Nech sa páči, pán minister.</seg>
            </u>
            <u xml:id="ParlaMint-SK_1998-06-30-t1m49.u107" who="#ĽubomírJavorský.1949" ana="#regular">
               <seg xml:id="ParlaMint-SK_1998-06-30-t1m49.u107.p1">Vážený pán predseda Národnej rady, vážené poslankyne, vážení poslanci, dovoľte mi, aby som trošku poopravil tvrdenie, ktoré hovorí pán poslanec Šagát, že daná novela zákona je v rozpore s Liečebným poriadkom. Proste mi dovoľte, aby som uviedol ďalšie zákony, ktoré ste schválili a nadväzujú na to, ako sa má viesť správna lieková politika. Dovoľte mi, aby som to citoval. Podľa článku 31 Listiny základných práv a slobôd má každý právo na ochranu zdravia. Občania majú na základe verejného poistenia právo na bezplatnú zdravotnú starostlivosť, zdravotnícke pomôcky za podmienok, ktoré stanoví zákon. Toto právo občana je v rovnakom rozsahu zakotvené v článku 40 ústavy. Podmienky poskytovania bezplatnej zdravotnej starostlivosti v súlade s citovaným článkom listiny a ústavy upravuje predovšetkým zákon Národnej rady Slovenskej republiky číslo 98/1995 Z. z. o Liečebnom poriadku v znení neskorších predpisov, ďalej zákon Národnej rady Slovenskej republiky číslo 277/1994 Z. z. o zdravotnej starostlivosti v znení neskorších predpisov, zákon Národnej rady číslo 273/1994 Z. z. o zdravotnom poistení, financovaní zdravotného poistenia a o zriadení Všeobecnej zdravotnej poisťovne. Zákon číslo 98/1995 Z. z. upravuje podmienky a rozsah poskytovania zdravotnej starostlivosti na základe zdravotného poistenia. Podľa § 3 ods. 2 citovaného zákona sa na základe zdravotného poistenia poskytujú zdravotné výkony, liečivá obsiahnuté v liekoch a zdravotnícke pomôcky, ktoré sú indikované zo zdravotných dôvodov, zodpovedajú súčasnému stupňu rozvoja medicínskych a biomedicínskych vied a pri danej indikácii dosahujú efektívny účinok, dodržiavajú zásady účelnej terapie, osobitne farmakoterapie. Od 1. júna 1998 nadobudli účinnosť dva zákony, ktoré priamo zakotvujú pre lekárov povinnosti na úseku farmakoterapie. Zákon číslo 140/1998 Z. z. o liekoch a zdravotníckych pomôckach v § 39 ods. 6 uvádza: "Pri predpisovaní liekov a zdravotníckych pomôcok sú lekári povinní postupovať podľa súčasných poznatkov farmakoterapie účelovo a hospodárne." Podľa ods. 7 citovaného paragrafu sú lekári povinní predpísanie liekov zaznamenať v zdravotnej dokumentácii pacienta. Podľa § 60 zákona o liekoch a zdravotníckych pomôckach ministerstvo zdravotníctva odborne usmerňuje činnosti spojené so zaobchádzaním s liekmi a účelnou farmakoterapiou. Plnenie úloh uložených ministerstvom zdravotníctva týkajúcich sa účelnej farmakoterapie zabezpečujú v zmysle § 62 a 63 citovaného zákona krajské a okresné úrady. Novú povinnosť lekárov na úseku farmakoterapie priniesol aj zákon číslo 124/1998 Z. z., novela zákona číslo 273 o zdravotnom poistení, ktorý v § 38 ods. 2 zakotvil štátnym a neštátnym zdravotníckym zariadeniam povinnosť vykonávať analýzu účelového predpisovania liekov vždy ku koncu kalendárneho mesiaca. Kontrolu účelného predpisovania liekov vykonáva podľa § 27 a § 35 zákon 277/1994 Z. z. o zdravotnej starostlivosti ministerstvo zdravotníctva. Z uvedeného vyplýva, že povinnosť dodržiavať účelnú farmakoterapiu lekármi je zakotvená v celom rade platných právnych ustanovení. V nadväznosti na už citovaný § 39 zákona o liekoch a zdravotníckych pomôckach je pripravený návrh spresňujúceho znenia § 21a, ktorý je plne v súlade s týmito novozavedenými povinnosťami. § 21a znie: "Súčasťou primárnej, sekundárnej a následnej zdravotnej starostlivosti je aj poskytovanie liekov a zdravotníckych pomôcok, ktoré môžu predpisovať lekári na tlačivách ustanovených osobitným predpisom pri dodržiavaní postupov podľa súčasných poznatkov farmakoterapie účelovo a hospodárne, určených liekovým formulárom vydaným ministerstvom." Poznámka pod čiarou k odkazu 7b) znie: "§ 39 zákona číslo 140/1998 Z. z. o liekoch a zdravotníckych pomôckach, o zmene zákona číslo 455/1991 Zb. o živnostenskom podnikaní v znení neskorších predpisov a zmene a doplnení zákona Národnej rady Slovenskej republiky číslo 220/1996 Z. z. o reklame." Chcem len podotknúť, že je to skutočne stanovisko legislatívcov a tí majú opačný názor na to, ako tu bolo povedané, že je to v rozpore s Liečebným poriadkom a Ústavou Slovenskej republiky. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u108" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u108.p1">Ďakujem, pán minister. Pýtam sa pani spoločnej spravodajkyne, či sa chce vyjadriť k rozprave. Nechce sa vyjadriť k rozprave. Môžeme pristúpiť k hlasovaniu o návrhoch z rozpravy. Prosím, pani poslankyne, páni poslanci, aby ste sa vrátili do rokovacej miestnosti, budeme hlasovať. Ešte raz prosím všetkých pánov poslancov a pani poslankyne, ktorí sú mimo rokovacej miestnosti, aby sa dostavili na hlasovanie. Pani poslankyne, páni poslanci, tri poslanecké kluby ma požiadali o prestávku pred záverečným hlasovaním. Prosím, teraz budeme hlasovať o návrhu, ktorý predniesla pani spoločná spravodajkyňa. Prosím, prezentujme sa a hlasujme. Hlasujeme o návrhu, ktorý v rámci tretieho čítania v rozprave predniesla spoločná spravodajkyňa. <note type="narrative">Hlasovanie.</note> Prezentovalo sa 90 poslancov. Za návrh hlasovalo 65 poslancov. Proti návrhu hlasovalo 18 poslancov. Hlasovania sa zdržalo 5 poslancov. Nehlasovali 2 poslanci. Tento návrh sme prijali. Pani poslankyne, páni poslanci, keďže tri kluby požiadali o prestávku, vyhlasujem prestávku do 16.00 hodiny.</seg>
            </u>
            <note type="comment">Po prestávke.</note>
            <u xml:id="ParlaMint-SK_1998-06-30-t1m49.u109" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u109.p1">Uplynul čas vymedzený na prestávku. Prosím, aby ste sa vrátili do rokovacej miestnosti, budeme hlasovať. Pani spoločná spravodajkyňa, budeme hlasovať podľa § 86 zákona o rokovacom poriadku o predmetnom zákone ako celku. Prosím, páni poslanci, aby sme sa prezentovali a hneď aj hlasovali. Prosím, hlasujeme. <note type="narrative">Hlasovanie.</note> Prezentovalo sa 116 poslancov. Za návrh hlasovalo 59 poslancov. Proti návrhu hlasovalo 39 poslancov. Hlasovania sa zdržalo 17 poslancov. Nehlasoval 1 poslanec. Konštatujem, že sme uvedený návrh zákona schválili. Ďakujem, pani poslankyne aj pán minister.</seg>
            </u>
            <u xml:id="ParlaMint-SK_1998-06-30-t1m49.u110" who="#MartaAibeková.1947" ana="#regular">
               <seg xml:id="ParlaMint-SK_1998-06-30-t1m49.u110.p1">Ďakujem všetkým za spoluprácu, aj keď to dlhšie trvalo, ale nakoniec si myslím, že sa podarila dobrá vec. Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u111" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u111.p1">Pani poslankyne, páni poslanci, budeme pokračovať v programe druhým čítaním o vládnom návrhu zákona, ktorým sa mení a dopĺňa zákon Slovenskej národnej rady číslo 346/1990 Zb. o voľbách do orgánov samosprávy obcí v znení neskorších predpisov a o zmene a doplnení niektorých zákonov. Pripomínam, pani poslankyne, páni poslanci, že pri uvedenom vládnom návrhu zákona Národná rada vyslovila súhlas s jeho prerokovaním v skrátenom legislatívnom konaní. Vládny návrh zákona ste dostali pred prvým čítaním ako tlač 981 a spoločnú správu schválenú gestorským výborom ako tlač 981a. Vládny návrh odôvodní z poverenia vlády minister vnútra pán Gustáv Krajči. Prosím pána ministra, aby nás informoval o návrhu.</seg>
            </u>
            <u xml:id="ParlaMint-SK_1998-06-30-t1m49.u112" who="#GustávKrajči.1951" ana="#regular">
               <seg xml:id="ParlaMint-SK_1998-06-30-t1m49.u112.p1">Vážený pán predseda, vážené pani poslankyne, páni poslanci, predložený návrh zákona vychádza z poznatkov volebných komisií všetkých stupňov a využíva skúsenosti štátnych orgánov a obcí v ostatných voľbách do orgánov samosprávy obcí. Návrh novely zákona podrobnejšie upravuje problematiku zostavovania a vedenia zoznamov voličov oproti doterajšej úprave. Zakotvuje inštitút stálych zoznamov voličov s tým, že zoznam zostavuje obec a vedie ich priebežne. Ďalej návrh konkretizuje podklady, na základe ktorých túto činnosť má obec vykonávať. Ukladá povinnosť súčinnosti pri plnení tejto úlohy štátnym orgánom a občanom, presne uvádza údaje, ktoré má zoznam voličov obsahovať. Ide o riešenie, ktoré je zhodné s novelou zákona o voľbách do Národnej rady Slovenskej republiky schválenou 20. mája 1998. Oproti doteraz platnému zákonu je návrh koncipovaný tak, aby sa zabezpečila aj účasť národnostných menšín a etnických skupín v zastupiteľských zboroch. Preto sa navrhuje v obciach, v ktorých je najmenej 5 %, nie však viac ako 95 % obyvateľov národnostnej menšiny alebo etnickej skupiny, upraviť volebný systém tak, aby počet poslancov, ktorý sa má zvoliť, bol rozdelený na dve skupiny tak, aby toto rozdelenie reprezentovalo zloženie obyvateľstva z hľadiska národností, a to podľa výsledkov ostatného sčítania ľudu, domov a bytov. Navrhovaná úprava zasahuje aj do niektorých ďalších zákonov. Nezlučiteľnosť funkcie poslanca obecného zastupiteľstva a starostu je doteraz upravená v zákone o voľbách do orgánov samosprávy obcí a v osobitných zákonoch, ktoré upravujú postavenie určitej kategórie zamestnancov. Takéto riešenie je nesystémové a vo viacerých prípadoch je aj duplicitné. Týkalo sa napríklad sudcu, prokurátora, vyšetrovateľa prokuratúry. Vzhľadom na to sa táto problematika navrhuje vypustiť zo zákona o voľbách do orgánov samosprávy obcí a upraviť novelou zákona Slovenskej národnej rady číslo 369/1990 Zb. o obecnom zriadení v znení neskorších predpisov. Okrem toho navrhovaná úprava spresňuje zánik mandátu poslanca obecného zastupiteľstva a starostu obce. Vzhľadom na to, že o registrácii alebo neregistrácii kandidáta rozhoduje miestna volebná komisia, navrhuje sa, aby príslušným súdom na preskúmanie jej rozhodnutia bol okresný súd. Účastníkom konania bude politická strana, združenie alebo kandidát a miestna volebná komisia. Preto sa súčasne navrhuje novelizovať Občiansky súdny poriadok. Podmienky volebnej kampane sú pre všetky kandidujúce politické strany a združenia rovnaké. Volebná kampaň sa však povoľuje len prostredníctvom miestneho rozhlasového a televízneho vysielania. Vylepovanie volebných plagátov na iných miestach ako tých, ktoré vyhradila obec, nie je povolené. Vážené pani poslankyne, vážení páni poslanci, návrh tohto zákona odporúčam schváliť. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u113" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u113.p1">Ďakujem pekne, pán minister. Teraz dám slovo predsedovi výboru pre verejnú správu, územnú samosprávu a národnosti pánu poslancovi Reovi a prosím ho, aby podľa § 80 ods. 2 zákona o rokovacom poriadku informoval Národnú radu o výsledkoch rokovania vo výboroch a gestorskom výbore.</seg>
            </u>
            <u xml:id="ParlaMint-SK_1998-06-30-t1m49.u114" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u114.p1">Ďakujem pekne. Vážený pán predseda Národnej rady, vážený pán minister, vážené kolegyne, vážení kolegovia, dovoľte mi, aby som vám predniesol spoločnú správu výborov Národnej rady Slovenskej republiky o prerokovaní vládneho návrhu zákona, ktorým sa mení a dopĺňa zákon Slovenskej národnej rady číslo 346/1990 Zb. o voľbách do orgánov samosprávy obcí v znení neskorších predpisov a o zmene a doplnení niektorých zákonov <note type="comment">parlamentná tlač 981</note>, vo výboroch Národnej rady Slovenskej republiky v druhom čítaní. Výbor Národnej rady Slovenskej republiky pre verejnú správu, územnú samosprávu a národnosti ako gestorský výbor pri rokovaní o vládnom návrhu zákona, ktorým sa mení a dopĺňa zákon Slovenskej národnej rady číslo 346/1990 Zb. o voľbách do orgánov samosprávy obcí v znení neskorších predpisov a o zmene a doplnení niektorých zákonov <note>ďalej len gestorský výbor</note>, podáva Národnej rade Slovenskej republiky v súlade s § 79 ods. 1 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky túto spoločnú správu výborov Národnej rady Slovenskej republiky o prerokovaní uvedeného návrhu zákona. Národná rada Slovenskej republiky uznesením číslo 1072 z 12. mája 1998 pridelila vládny návrh zákona, ktorým sa mení a dopĺňa zákon Slovenskej národnej rady číslo 346/1990 Zb. o voľbách do orgánov samosprávy obcí v znení neskorších predpisov a o zmene a doplnení niektorých zákonov, na prerokovanie týmto výborom Národnej rady Slovenskej republiky: Ústavnoprávnemu výboru Národnej rady Slovenskej republiky, Výboru Národnej rady Slovenskej republiky pre verejnú správu, územnú samosprávu a národnosti a Výboru Národnej rady Slovenskej republiky pre vzdelanie, vedu, kultúru a šport. Uvedené výbory prerokovali predmetný návrh zákona v lehote určenej uznesením Národnej rady Slovenskej republiky. Gestorský výbor nedostal do dňa 19. 5. 1998 žiadne stanoviská poslancov Národnej rady Slovenskej republiky, ktorí nie sú členmi výborov, ktorým bol návrh zákona pridelený, oznámené v súlade s § 75 ods. 2 a § 79 zákona Národnej rady Slovenskej republiky o rokovacom poriadku Národnej rady Slovenskej republiky. Vládny návrh zákona, ktorým sa mení a dopĺňa zákon Slovenskej národnej rady číslo 346/1990 Zb. o voľbách do orgánov samosprávy obcí v znení neskorších predpisov a o zmene a doplnení niektorých zákonov, odporúčali Národnej rade Slovenskej republiky schváliť s pozmeňujúcimi a doplňujúcimi návrhmi tieto výbory Národnej rady Slovenskej republiky: Ústavnoprávny výbor Národnej rady Slovenskej republiky uznesením číslo 639 zo 14. mája 1998, Výbor Národnej rady Slovenskej republiky pre verejnú správu, územnú samosprávu a národnosti svojím uznesením číslo 354 z 20. mája 1998, Výbor Národnej rady Slovenskej republiky pre vzdelanie, vedu, kultúru a šport uznesením číslo 560 z 15. mája 1998. V uznesení gestorského výboru podľa § 52 ods. 5 zákona Národnej rady Slovenskej republiky číslo 350/1996 Z. z. o rokovacom poriadku poslanci Jozef Miklušičák, František Javorský, Gyula Bárdos, Viliam Sopko a Anton Juriš vyjadrili nesúhlas s predloženým návrhom zákona a žiadali predložený návrh zákona neprerokovať. Z uznesení výborov Národnej rady Slovenskej republiky uvedených pod bodom III tejto správy vyplývajú pozmeňujúce a doplňujúce návrhy. Sú to návrhy v bodoch 1 až 45 a na strane 15 tejto spoločnej správy je návrh, ako gestorský výbor odporúča o pozmeňujúcich návrhoch hlasovať. Budeme osobitne hlasovať o bodoch 2, 4, 11, 19, 31, 34 a 36, ďalej spoločne s odporúčaním prijať o bodoch 5, 6, 7, 9, 10, 12, 13, 14, 15, 16, 17, 18, 20, 21, 22, 23, 24, 25, 26, 27, 28, 29, 30, 32, 33, 35, 37, 38, 39, 40, 41, 42, 43, 44 a 45 a napokon spoločne hlasovať o bodoch 1, 3, 8 a tieto neprijať. Gestorský výbor na základe stanovísk výborov vládny návrh zákona, ktorým sa mení a dopĺňa zákon Národnej rady Slovenskej republiky číslo 346/1990 Zb. o voľbách do orgánov samosprávy obcí v znení neskorších predpisov a o zmene a doplnení niektorých zákonov, vyjadrených v uzneseniach uvedených pod bodom III tejto správy a stanovísk poslancov gestorského výboru vyjadrených v rozprave k tomuto návrhu zákona v súlade s § 79 ods. 4 a § 83 zákona Národnej rady Slovenskej republiky číslo 350/1996 Z. z. odporúča Národnej rade Slovenskej republiky vládny návrh zákona, ktorým sa mení a dopĺňa zákon Slovenskej národnej rady číslo 346/1990 Zb. o voľbách do orgánov samosprávy obcí v znení neskorších predpisov a o zmene a doplnení niektorých zákonov <note type="comment">tlač číslo 981</note>, v znení schválených pozmeňujúcich a doplňujúcich návrhov uvedených v tejto správe a prednesených v rozprave schváliť. Súčasne gestorský výbor poveril spoločného spravodajcu výborov poslanca Jozefa Reu predložiť návrhy podľa § 83 ods. 4, § 84 ods. 2 a § 86 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky. Predmetná spoločná správa výborov Národnej rady Slovenskej republiky o prerokovaní vládneho návrhu zákona, ktorým sa mení a dopĺňa zákon Slovenskej národnej rady číslo 346/1990 Zb. o voľbách do orgánov samosprávy obcí v znení neskorších predpisov a o zmene a doplnení niektorých zákonov <note type="comment">tlač 981a</note>, bola schválená uznesením Výboru Národnej rady Slovenskej republiky pre verejnú správu, územnú samosprávu a národnosti ako gestorského výboru číslo 354 z 20. mája 1998. Tým som, pán predseda, skončil s návrhmi zo spoločnej správy.</seg>
            </u>
            <u xml:id="ParlaMint-SK_1998-06-30-t1m49.u115" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u115.p1">Ďakujem, pán spoločný spravodajca. Prosím pána poslanca Palacku, aby išiel telefonovať mimo rokovacej miestnosti. Vážené pani poslankyne, páni poslanci, otváram rozpravu k uvedenému bodu programu. Do rozpravy som dostal písomné prihlášky za kluby od pána poslanca Kvardu a pána poslanca Nagya. Prosím pána poslanca Kvardu.</seg>
            </u>
            <u xml:id="ParlaMint-SK_1998-06-30-t1m49.u116" who="#JózsefKvarda.1949" ana="#regular">
               <seg xml:id="ParlaMint-SK_1998-06-30-t1m49.u116.p1">Vážený pán predseda Národnej rady Slovenskej republiky, vážený pán minister, vážený parlament, dámy a páni, proces novelizácie zákona Slovenskej národnej rady číslo 80/1990 Zb. o voľbách do Národnej rady Slovenskej republiky skupinou poslancov parlamentu, ktorý zásadným spôsobom upravuje pravidlá volieb najvyššieho zákonodarného orgánu, zatienil prípravu nového, o nič menej dôležitejšieho zákona o voľbách do orgánov územnej samosprávy. Nedá mi nepripomenúť nedávno zmarené referendum a zároveň upozorniť aj na skutočnosť, že v ostatnom čase v demokratickej Európe krátko pred voľbami zmenili volebný poriadok len francúzski socialisti v roku 1986 a prehrali, a dvakrát sa to stalo ešte v Grécku. Ale nikde inde sa to potom neopakovalo. Kauza volebného zákona o voľbách do zákonodarného zboru sa stala známou, dalo by sa povedať, aj na celom svete hlavne preto, že sa bezprostredne pred voľbami zmenili pravidlá hry parlamentných volieb, čo je absolútne neprijateľné a neprípustné. Teraz tu máme kauzu na pokračovanie, keď štyri mesiace pred voľbami do orgánov samosprávy miest a obcí sa v základoch mení aj volebný poriadok komunálnych volieb. To, že v súčasnosti účinný parlamentný volebný zákon iniciovali predovšetkým poslanci vládnej koalície a novelu komunálneho volebného poriadku predkladá vláda Slovenskej republiky, ešte neznamená, že obe nemajú ten istý rukopis nacionalistického antidemokrata. Minister vnútra pán Gustáv Krajči pri predkladaní vládneho návrhu zákona, ktorým sa mení a dopĺňa zákon Slovenskej národnej rady číslo 346/1990 Zb. o voľbách do orgánov samosprávy obcí, zdôvodňoval potrebu tejto úpravy hlavne v troch oblastiach. Sú to administratívne náležitosti volieb, problematika zastúpenia národnostných menšín a etnických skupín v zastupiteľských zboroch a rovnosť podmienok volebnej kampane. Je potrebné na rovinu povedať, že najpodstatnejšou zmenou po novelizácii volebného poriadku do orgánov samosprávy obcí bude zmena volebného systému, a to z väčšinového na pomerný systém podľa politických strán, združení, Matice slovenskej a národností. O snahe reštaurovať socialistický Národný front a o problematike verejnoprávnych inštitúcií v súvislosti s voľbami dnes už hovoriť nebudem. Čo sa týka zavedenia národnostného princípu do miestnych volieb, štátny tajomník Ministerstva vnútra Slovenskej republiky túto skutočnosť označil v ústavnoprávnom výbore za špecifické slovenské riešenie tohto problému. Len podotýkam, že toto riešenie sa v skutočnosti veľmi podobá južnotirolskému modelu s tým rozdielom, že v Taliansku južné Tirolsko patrí k tým piatim regiónom z dvadsiatich, ktorý má autonómny status. To znamená, že je územnou autonómiou tam žijúceho nemeckého a talianskeho etnika. Národnostný princíp v návrhu novely zákona je zakotvený v § 9 pod nadpisom Volebné obvody v ods. 4 takýmto spôsobom, citujem: "V obciach, ktorých obyvateľstvo tvoria okrem Slovákov aj príslušníci národnostných menšín a etnických skupín, obec rozdelí počet poslancov podľa ods. 3 zákona tak, aby toto rozdelenie zodpovedalo pomeru Slovákov a jednotlivých národnostných menšín a etnických skupín v obci podľa výsledkov ostatného sčítania ľudu, domov a bytov." Vo všeobecnej časti dôvodovej správy v tejto súvislosti sa píše, že úlohou návrhu novely zákona je predovšetkým zabezpečiť účasť národnostných menšín v zastupiteľských zboroch na úrovni základného stupňa územnej samosprávy, a preto sa v § 9 vytvára osobitný právny režim pre voľby poslancov miestneho zastupiteľstva v obciach a mestách, ktorých obyvateľstvo tvoria Slováci, a od 5 % do 95 % príslušníci národnostnej menšiny alebo etnickej skupiny. V osobitnej časti dôvodovej správy na strane číslo 5 sa k tomuto ešte dodáva, citujem: "Zároveň sa navrhuje zohľadniť aj postavenie Slovákov ako príslušníkov štátotvorného národa v tých obciach, v ktorých tvoria oproti príslušníkom národnostných menšín menšiu časť obyvateľov." Pre objektívnosť pripomeniem, že počet obcí, kde 50 % a viac miestneho obyvateľstva tvoria príslušníci maďarského národného spoločenstva, je 432, ale vo väčšine prípadov súčasný volebný poriadok nepredstavuje také závažné problémy, že by mala vzniknúť akútna požiadavka na úrovni spoločenskej objednávky mimoriadnym spôsobom a podstatne zmeniť príslušnú právnu normu. Skôr ide o to, že je potrebné aj prostredníctvom tohto volebného zákona rozlíšiť občanov Slovenskej republiky na tých, ktorí patria k štátotvornému národu, a na tých, ktorí tam nepatria, a to majú byť príslušníci národnostných menšín a etnických skupín, teda občania inej než prvej kategórie. Pritom treba povedať aj to, že právny poriadok Slovenskej republiky nedefinuje pojem národnosť, neukladá občanom povinnosť hlásiť sa k určitej národnosti a je slobodným rozhodnutím každého občana považovať sa za príslušníka určitého národa, národnosti alebo etnickej skupiny. Na tomto mieste je potrebné upozorniť na príslušné ustanovenia Ústavy Slovenskej republiky, napríklad na článok 12 ods. 2, kde sa uvádza, že základné práva a slobody sa zaručujú na území republiky všetkým občanom bez ohľadu na pohlavie, rasu, farbu pleti, jazyk, vieru a náboženstvo, politické či iné zmýšľanie, národný alebo sociálny pôvod, príslušnosť k národnosti alebo etnickej skupine, majetok, rod alebo iné postavenie a nikoho nemožno z týchto dôvodov poškodzovať, zvýhodňovať alebo znevýhodňovať. Ani uvedené skutočnosti nebránili predkladateľovi konštatovať v dôvodovej správe, že, citujem: "Osobitný právny režim pre národnostne zmiešané obce sa navrhuje v ods. 4 a 5 tak, aby počet poslancov, ktorý sa má zvoliť, bol rozdelený na dve skupiny tak, aby toto rozdelenie reprezentovalo zloženie obyvateľstva z hľadiska národnosti." V návrhu novely volebného poriadku <note>v § 9 ods. 5</note> je uvedené, že v obci, v ktorej nemožno rozdeliť počet poslancov vzhľadom na početnú veľkosť miestneho zastupiteľstva, musia byť príslušníci štátotvorného slovenského národa, ak tvoria v obci menšinu obyvateľov národnostnej menšiny alebo etnickej skupiny, ktorá tvorí aspoň 5 % obyvateľov obce, zastúpení v obecnom zastupiteľstve jedným poslancom. V tomto prípade však bude porušený ústavný princíp rovnosti hlasov, ktorý je zakotvený aj v Ústave Slovenskej republiky v článku 30 ods. 3, citujem: "Volebné právo je všeobecné, rovné a priame a vykonáva sa tajným hlasovaním." Spomenuté riešenie odporuje aj ustanoveniu ods. 4 uvedeného článku ústavy, kde sa hovorí: "Občania majú za rovnakých podmienok prístup k voleným a iným verejným funkciám." Treba taktiež pripomenúť, že prihlásenie sa občanov k určitej národnosti pri sčítaní ľudu predurčuje počet poslancov v obecnom zastupiteľstve podľa pomeru jednotlivých národností, a to napriek tomu, že táto skutočnosť občanom pri sčítaní ľudu nebola známa. Príslušnosť k národnosti obmedzuje rovnosť volebného práva a obmedzuje možnosť kandidovať za poslanca do miestneho zastupiteľstva, t. j. obmedzuje možnosť uplatnenia pasívneho volebného práva. Tým, ktorí tak často volajú po reciprocite v prípade národnostných otázok, uvádzam, že získanie aspoň jedného miestneho poslanca prakticky bez potreby pridelenia hlasov voličov, ak znamená výhodu pre maďarské národné spoločenstvo v desiatich obciach, potom pre štátotvorný slovenský národ to znamená, že v sto obciach budú zvýhodnení. Obdobne by bolo možné analyzovať aj tie časti volebného návrhu novely zákona, kde sa hovorí o ústrednej, okresnej a miestnej volebnej komisii a položiť si otázku tak, ako sa to kládlo i v prípade volebného zákona do zákonodarného zboru: Kto vlastne riadi voľby? Prečo sa posilňuje postavenie okresného prednostu na úkor starostu obce a primátora mesta v prípade konštituovania miestnej a okrskovej volebnej komisie? Prečo sa tou novelou menia aj ďalšie štyri zákony, kde to legislatívne pravidlá tvorby zákonov nedovoľujú? Prečo sa vo volebnej kampani nemôže používať miestny rozhlas, keď vo väčšine prípadov obce iné komunikačné možnosti ponúkať politickým subjektom ani nemôžu? Vzhľadom na to, že na položené otázky predkladatelia seriózne odpovede buď nevedia, alebo ani nechcú dať, nezostáva mi nič iné, než v mene poslancov klubu Maďarskej koalície podľa § 83 ods. 1 rokovacieho poriadku navrhnúť nepokračovať v rokovaní o tomto vládnom návrhu zákona. Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u117" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u117.p1">Ďakujem, pán poslanec. Pani poslankyňa Garajová sa hlási s faktickou poznámkou.</seg>
            </u>
            <u xml:id="ParlaMint-SK_1998-06-30-t1m49.u118" who="Garajová, E." ana="#regular">
               <seg xml:id="ParlaMint-SK_1998-06-30-t1m49.u118.p1">Vážený pán predseda, vážené kolegyne, kolegovia, veľmi ma prekvapuje, ako poslanci za Maďarskú koalíciu, veční bojovníci za menšinové práva, chcú vlastne znemožniť menšinám účasť na správe vecí verejných. My totiž chápeme tento vládny návrh zákona, to znamená rozdeliť kandidátov podľa národností, ako ústretový krok voči menšinám, či už menšine maďarskej, rómskej, alebo slovenskej na južnom Slovensku. V skutočnosti, pán poslanec Kvarda, sa obávate aj toho, aby sa do zastupiteľstiev na južnom Slovensku dostali aj iní zástupcovia menšín, ako je to v súčasnosti a hlavne vám vyhovuje, že Slovákov je v zastupiteľstvách na južnom Slovensku ako šafranu. Ale prihlásila som sa preto, že chcem upozorniť občanov Slovenskej republiky bez ohľadu na národnosť, aby si všimli, ako chápu ľudské práva politickí zástupcovia maďarskej menšiny na Slovensku. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u119" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u119.p1">Ďakujem, pani poslankyňa. Ďalej je do rozpravy prihlásený pán poslanec Nagy.</seg>
            </u>
            <u xml:id="ParlaMint-SK_1998-06-30-t1m49.u120" who="#LászlóA.Nagy.1948" ana="#regular">
               <seg xml:id="ParlaMint-SK_1998-06-30-t1m49.u120.p1">Vážený pán predseda, vážené dámy, vážení páni, návrh zákona, ktorým sa mení a dopĺňa zákon Slovenskej národnej rady číslo 346/1990 Zb. o voľbách do orgánov samosprávy obcí v znení neskorších predpisov a o zmene a doplnení niektorých zákonov, navrhuje také významné zmeny v zákone, ktoré spôsobujú veľmi hlboké zmeny v doterajšom volebnom poriadku a zároveň v budúcom živote miestnej samosprávy. Najväčšiu zmenu však možno očakávať v živote a v práci miestnych samospráv na území, na ktorom spolunažívajú občania slovenskej národnosti a občania národnostných menšín. Najvýznamnejšia zmena v štruktúre zákona sa týka zmien kandidátnych listín. Mení sa tiež pojem volebného obvodu, vytvára sa pre celú obec jeden viacmandátový obvod, nie európska, ale celosvetová rarita, okrem Slovenska to majú iba v Libanone a v Džibutsku. A myslím si, pani Garajová, hovorí vám niečo libanonizácia, však? Libanonizácia znamená etnický konflikt v Afrike a my predkladáme, resp. vy predkladáte taký návrh, ktorý umožňuje, dúfam, že nie libanonizáciu. V prípade voľby starostu celá obec tvorí jeden jednomandátový obvod. V obciach, kde národnostný podiel obyvateľstva dosiahne 5 %, mandáty poslancov sa budú rozdeľovať podľa pomeru národnostného zloženia obyvateľstva v obci. Významnou zmenou je aj skutočnosť, že popri politických stranách a hnutiach kandidátov môže postaviť aj Matica slovenská a občianske združenia. Zakazuje sa aj vytvorenie volebných koalícií. Zasluhuje si pozornosť aj spôsob vytvárania volebných komisií. Občianske združenie síce môže kandidovať do volieb svojich zástupcov, ale do komisií ich tiež nemôžu vysielať. Vznikne znovu taká rarita na Slovensku, že aj keď je strana Maďarskej koalície 10-percentnou stranou a bude mať, predpokladám, okolo 400 až 500 starostov a k tomu príslušný počet poslancov v miestnom zastupiteľstve, nebude mať svojho zástupcu v Ústrednej volebnej komisii, pretože nebude môcť navrhovať svojich kandidátov v jednej tretine okresov - veď Maďari žijú iba v 16 okresoch Slovenskej republiky, a to nie je jedna tretina okresov. Chýbajúcich členov volebných komisií budú teda dopĺňať nielen v tomto prípade, ale aj v iných prípadoch, predstavitelia štátnej správy, prednostovia, ktorí sú všetci členmi alebo prívržencami Hnutia za demokratické Slovensko. Návrh zákona vo svojich viacerých častiach je protiústavný. Je protiústavný v tých častiach, v ktorých zabezpečuje vytváranie zloženia samospráv podľa národnostného zloženia obyvateľstva. Tento princíp totiž porušuje princíp ako aktívneho, tak aj pasívneho volebného práva. Jednoducho treba povedať, že tento princíp zavádza na Slovensku národnostnú segregáciu obyvateľstva a pripomína apartheid bývalej Juhoafrickej republiky. <vocal type="noise"><desc>Hlasy v sále.</desc></vocal> Podľa Ústavy Slovenskej republiky hlas každého občana má rovnakú váhu a podľa tohto návrhu sa môže stať, že darmo bude občan hlasovať za svojho kandidáta, aj keď jeho kandidát dostal viac hlasov, nedostane sa do samosprávy, lebo kvóta danej komunity, či už ide o slovenskú, alebo národnostnú komunitu, je už naplnená. Ústava Slovenskej republiky v článku 33 hovorí o tom, že nikomu, ale nikomu nemôže byť na ujmu jeho príslušnosť k národnosti a na tomto základe sa nemôže dostať do nerovnocenného a nerovnoprávneho postavenia ani vo voľbách do miestnych samospráv. V Slovenskej republike totiž neexistuje žiadny právny predpis, ktorý núti občanov, aby si priznali alebo zverejňovali svoju národnostnú príslušnoť. Na základe uvedeného v mene poslancov strany Maďarskej koalície navrhujem, aby sa v zmysle § 83 ods. 1 zákona o rokovacom poriadku Národnej rady Slovenskej republiky nepokračovalo v prerokúvaní návrhu zákona. Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u121" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u121.p1">Ďakujem. Pani poslankyňa Garajová - faktická poznámka.</seg>
            </u>
            <u xml:id="ParlaMint-SK_1998-06-30-t1m49.u122" who="Garajová, E." ana="#regular">
               <seg xml:id="ParlaMint-SK_1998-06-30-t1m49.u122.p1">Keď dovolíte, kolegyne, kolegovia, chcela by som vysvetliť pánu poslancovi, prečo my vítame - myslím tým Slovákov na južnom Slovensku - návrh, aby bol v obciach a mestách iba jeden volebný obvod. Máme totiž skúsenosti s tým, že obecné zastupiteľstvá alebo mestské zastupiteľstvá na jazykovo zmiešaných územiach rozdeľovali v minulosti volebné okrsky "veľmi múdro". Slovenských kandidátov stavali zásadne do okrskov s väčšinovým obyvateľstvom maďarskej národnosti, a potom, samozrejme, neboli zvolení. Chcem poprosiť pána poslanca, zároveň predsedu Maďarskej občianskej strany, vážený pán predseda, doprajte vy ako bojovník za menšinové práva všetkým menšinám, aby mohli mať zastúpenie v obecných a mestských zastupiteľstvách. Alebo máte ten istý názor ako väčšina maďarského parlamentu, že menšiny do parlamentu nepatria? Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u123" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u123.p1">Ďakujem. Pýtam sa, či páni poslanci, ktorých mená sú na svetelnej tabuli, sa hlásia s faktickými poznámkami. Prosím, aby sa vymazali tí, ktorí sa hlásia do rozpravy. Najprv pôjdu faktické poznámky. Pani poslankyňa Lazarová, nech sa páči.</seg>
            </u>
            <u xml:id="ParlaMint-SK_1998-06-30-t1m49.u124" who="#ZoraLazarová.1938" ana="#regular">
               <seg xml:id="ParlaMint-SK_1998-06-30-t1m49.u124.p1">Neviem, čo si pán poslanec Nagy predstavuje pod etnickým konfliktom. Ak sa schváli predložený návrh, znamená to napríklad takúto reálnu situáciu: v obci, v ktorej žije 95 % maďarskej národnosti a 5 % slovenskej a z toho je napríklad 40 % Rómov, čo je na Slovensku veľmi reálna situácia, bude miestny parlament vyzerať takto: bude tam 1 Slovák, 8 Rómov a 11 Maďarov. Pán poslanec hovorí, že nikomu nemôže byť na ujmu jeho príslušnosť k národnosti. Veď práve o tom je predložený návrh zákona, aby k tomu neprišlo. Hovorí o národnostnej segregácii. Národnostná segregácia na južnom Slovensku už je, ale v neprospech štátotvorného národa. Predložený návrh hovorí práve o tom, aby neprišlo k etnickým konfliktom, aby boli spravodlivo rozložené poslanecké mandáty medzi jednotlivé národnosti, etnické skupiny a príslušníkov štátotvorného národa. Ďakujem za slovo.</seg>
            </u>
            <u xml:id="ParlaMint-SK_1998-06-30-t1m49.u125" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u125.p1">Ďakujem. Pán predseda výboru Hofbauer.</seg>
            </u>
            <u xml:id="ParlaMint-SK_1998-06-30-t1m49.u126" who="#RomanHofbauer.1940" ana="#regular">
               <seg xml:id="ParlaMint-SK_1998-06-30-t1m49.u126.p1">Pán poslanec Nagy, vy ste v súvislosti s Libanonom viackrát uviedli africký kontinent. Prosím vás, pozrite sa na mapu sveta a nielen na južnú hranicu Slovenska. Hodno vám to za to.</seg>
            </u>
            <u xml:id="ParlaMint-SK_1998-06-30-t1m49.u127" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u127.p1">Ďakujem. Ak sa nikto nehlási s faktickou poznámkou, pýtam sa, kto sa hlási z pléna do rozpravy. Páni poslanci Bajan, Čarnogurský, Horál, Ľupták, Ftáčnik, Zahatlan, Köteles, Rea, Miklušičák. Ak nikto viac, končím možnosť prihlásiť sa do rozpravy. Ako prvý vystúpi pán poslanec Bajan.</seg>
            </u>
            <u xml:id="ParlaMint-SK_1998-06-30-t1m49.u128" who="#VladimírBajan.1960" ana="#regular">
               <seg xml:id="ParlaMint-SK_1998-06-30-t1m49.u128.p1">Ďakujem pekne, pán predseda. Vážený pán predseda, vážený pán minister, kolegyne, kolegovia, sme v druhom čítaní a veľmi ťažko sa nám bude diskutovať, pretože rokovanie vo výbore bolo síce zaujímavé, prinieslo niekoľko desiatok pozmeňujúcich návrhov, ale tie najvážnejšie, povedal by som, nie vecné, ale politické, ostali tak, ako sú. Čiže je tu projektované určité rozhodnutie, ktoré je takou červenou niťou v tomto zákone, a predpokladám, že sa nezmení, ale napriek tomu mi dovoľte povedať niekoľko poznámok. Prosil by som pána spoločného spravodajcu, aby takisto bod 8, ak sa dá, vyňal na osobitné hlasovanie, pretože vôbec nesúvisí s bodmi 9 a 10, tak ako je naznačené v spoločnej správe. Takže z časti c) - Neprijať body - odporúčam bod 8 presunúť do časti a) - Osobitné hlasovanie. Keď sme diskutovali o tomto zákone, snažil som sa naznačiť niekoľko nezmyslov, ktoré na prekvapenie zákon obsahoval. Tie najkrikľavejšie už aj samotná spoločná správa určitým spôsobom akceptovala, a to je forma hlasovacieho lístka vo väčších mestách, príprava a celková realizácia volieb. Samozrejme, akceptovala i nezmysel ambície Matice slovenskej kandidovať alebo politicky sa angažovať a odpadol okrem iného aj taký nezmysel, že by sme kandidovali alebo volili starostu, ktorý je momentálne vo väzbe a následne sa mu končí mandát v ďalšom článku. Tých nezmyslov bolo viac. Samozrejme, že sa opravili, a to len naznačuje, ako narýchlo bol spracovaný, resp., že nie všetko, čo sa doň vložilo, vyšlo z dielne ministerstva vnútra. To je môj osobný pocit, samozrejme. Čo znamená takýto zákon? Treba jasne povedať, že tým, že je zavedený jeden viacmandátový obvod vo veľkých mestách, vo väčších mestách, znamená to, že niektoré mestské časti alebo mestá, alebo časti miest môžu zostať bez svojich poslancov. Nepovažujem to za priblíženie sa výkonu samosprávy k občanom. Obávam sa, že sa dosiahne presne opak, ale asi o to ide. Evidentne, ak prejde pozmeňujúci návrh pána poslanca Cabaja, ktorý dal vo výbore a v ktorom sa hovorí, že na kandidovanie nezávislého poslanca treba minimálne 10 % voličov, skúste si predstaviť, že v Petržalke by bolo potrebné získať 14 000 podpisov a v Bratislave do 50 000. Znamená to, že nechceme nezávislých kandidátov, chceme mať straníckych kandidátov. To je absolútny obrat od roku 1990 od zákona číslo 569. A pritom stačí, aby si tento poslanec založil stranu priateľov Vlada Bajana, stačí mu 1000 podpisov a môže ísť do volieb. Ak by tam bola dolná hranica - áno, ale najviac 1000 hlasov -, viem si to predstaviť, ale toto je absolútny nezmysel. No dobre, povedzme, navrhol to pán poslanec, má na to právo, bude sa o tom hlasovať. Ja, samozrejme, nesúhlasím s tým, aby sme to schválili tak, ako to predniesol spoločný spravodajca, takže tiež odporúčam o tejto veci hlasovať osobitne. Hovorilo sa tu veľmi dlho o neodôvodnenom presune právomocí zo samosprávy na štátnu správu. To je už krok, ktorý nie je prvý, je tendenčne projektovaný niekoľko rokov a len postupuje ďalej a ďalej. Pravdepodobne koncovka tohto celého by mala smerovať ku kreovaniu nových národných výborov alebo k úplnému zániku samosprávy ako takej, myslím si, funkčnej. Čo je najväčšou hrozbou tohto zákona? Podľa mňa je to skutočnosť, že sa doň vložila možnosť hlasovať podľa straníckych kandidátok a hrozia nám veľmi jasne kreované stranícke zastupiteľstvá. Toto je oveľa vážnejšie, ako si hocikto v tejto chvíli môže predstaviť. Ide o veľmi veľký zásah do činnosti obcí, pretože malá skupina, menšia skupina, ako je rôznorodosť názorov obcí, bude hovoriť o tom, akým spôsobom sa budú vykonávať funkcie zverené zo zákona, resp. akým spôsobom sa bude schvaľovať, čerpať a míňať rozpočet. Pre vašu informáciu, môžete to považovať za okrajovú informáciu, ale ak prieskum verejnej mienky, povedzme, v Bratislave hovorí o tom, že 38 % občanov je zatiaľ priaznivcov SDK, 18 % priaznivcov HZDS - nemusí to vo voľbách tak byť. Znamená to, že aj keby bolo 30 % priaznivcov SDK a 29 % HZDS, ani jeden poslanec z HZDS tam nebude. Podobne to môže byť pri iných mestách, ale opačne. Pýtam sa, či toto je naozaj cesta, že budeme mať jednofarebné miestne a mestské zastupiteľstvá. Obávam sa, že je to evidentne proti záujmom tej-ktorej obce a nakoniec aj proti záujmom strán, pretože poslanci potrebujú mať spätnú brzdu. To sme zažili, aspoň ja osobne, v poslednom zastupiteľstve. Mohli by sme takto pokračovať hodiny a hodiny. Mám len maličkú poznámku. Nie je tu kolegyňa Garajová, ktorá hovorila k pánom predrečníkom, hovorila o tom, že v zmiešaných obciach dávajú slovenských kandidátov do takých obvodov, kde nemôžu prejsť. Prosím vás pekne, to je absolútny nezmysel. Kandidát kandiduje tam, kde uzná za vhodné, čiže závisí to od kandidáta, kde bude kandidovať, nikde ho nikto nedáva. To aby bolo jasné, že si absolútne mýlime pojmy s dojmami. Ale aby som prikročil k predneseniu pozmeňujúcich návrhov. Keďže sme v druhom čítaní, mám 15 podpisov - myslím si, že to už máte rozdané - mám dve sady pozmeňujúcich návrhov s tým, že ich budem uvádzať. Navrhujem, aby sa vypustil bod 5. Ak tento bod neprejde, odporúčam, aby § 9 znel takto: "§ 9 Volebné obvody (1) Pre voľby do obecných, resp. mestských zastupiteľstiev sa v každej obci utvoria viacmandátové volebné obvody, z ktorých sa volia poslanci obecného, resp. mestského zastupiteľstva, pomerne k počtu obyvateľov obce, najviac však 12 poslancov v jednom volebnom obvode. (2) V obci, v ktorej sa má zvoliť 12 alebo menej poslancov, môže sa vytvoriť iba jeden volebný obvod. (3) Volebné obvody a počet poslancov v nich podľa odseku 1 alebo 2 určí a zverejní obecné zastupiteľstvo <note>odvolávka</note> najneskôr do 65 dní pred dňom volieb. (4) V mestách, ktoré sa členia na mestské časti, sa hranice volebných obvodov zhodujú s hranicami mestských častí. (5) V obciach, ktorých obyvateľstvo tvoria okrem Slovákov aj príslušníci národnostných menšín a etnických skupín, obec rozdelí volebné obvody a počet poslancov podľa odseku 1 až 3 tak, aby rozdelenie zodpovedalo pomeru Slovákov a jednotlivých národnostných menšín a etnických skupín v obci podľa výsledkov ostatného sčítania ľudu, domov a bytov. (6) Postup podľa odseku 5 sa vzťahuje na obec, ktorej počet príslušníkov národnostnej menšiny alebo etnickej skupiny podľa výsledkov ostatného sčítania ľudu, domov a bytov tvorí najmenej 5 %, nie však viac ako do 95 % z celkového počtu obyvateľov obcí. V obci, v ktorej nemožno rozdeliť počet poslancov podľa odseku 5 vzhľadom na počet poslancov, ktorý určilo obecné zastupiteľstvo, musia byť príslušníci národnostnej menšiny alebo etnickej skupiny, ktorá tvorí aspoň 5 % obyvateľov obce, zastúpení v obecnom zastupiteľstve jedným poslancom. (7) Ustanovenia odsekov 5 a 6 platia rovnako aj pre obec, ktorej menšinu obyvateľov tvoria Slováci. (8) Pre voľbu starostu, resp. primátora, tvorí každá obec jeden jednomandátový volebný obvod." V § 20 ods. 3 sa odvolanie na § 9 odseky 4, 5 mení na § 9 odseky 5, 6. Ďalej k bodu 6 znenie prvej vety odseku 4 upraviť takto: "Volebné komisie sa utvoria z rovnakého počtu zástupcov politických strán a politických hnutí a ich koalícií, ktoré podávajú samostatné kandidátne listiny <note>ďalej len "politické strany"</note>, a to za podmienok uvedených v § 12 ods. 1, § 13 ods. 1 a § 15 ods. 1." Mám pocit, pán spoločný spravodajca, že to treba pozrieť a porovnať aj so spoločnou správou, či to nie je identické. K bodu 12. V § 16 ods. 1 na koniec prvej vety doplniť slová "a to osobitne za každý volebný obvod". Ďalej ešte k bodu 12 vypustiť odsek 2 § 18, a tým i číslovanie odsekov. K bodu 15 - vypustiť odsek 2, resp. o tom budeme asi hlasovať skôr - bod 15 vypustiť a nahradiť novým znením: § 20 ods. 4 znie: "(4) Všetci kandidáti a údaje o nich musia byť uvedené len na jednej strane hlasovacieho lístka. Hlasovacie lístky sú na konci zoznamu kandidátov opatrené odtlačkom pečiatky obce." Opäť odsek 5 vypustiť. V § 20 ods. 3 v poslednej vete za slová "ktorý má byť" vložiť slová "v tomto volebnom obvode". K bodu 24 - odporúčam vypustiť celý bod 24 z návrhu novely zákona. Ešte jedna malá poznámka, ktorú by som odporúčal do pozornosti. Tento zákon je v rozpore so zákonom číslo 369/1990 Zb. v tom, že zákon o voľbách do samosprávy hovorí o tom, že poslanec môže byť zamestnancom obce, zákon číslo 369 hovorí o tom, že nemôže byť. Tak sa pýtam, čo sa bude uplatňovať. To je všetko. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u129" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u129.p1">Ďakujem, pán poslanec. Ďalej je do rozpravy prihlásený pán poslanec Čarnogurský. Predtým s faktickou poznámkou sa hlási pani poslankyňa Lazarová.</seg>
            </u>
            <u xml:id="ParlaMint-SK_1998-06-30-t1m49.u130" who="#ZoraLazarová.1938" ana="#regular">
               <seg xml:id="ParlaMint-SK_1998-06-30-t1m49.u130.p1">Ďakujem za slovo. Vážený pán poslanec, neviem si dobre predstaviť realizáciu bodu 5, v ktorom sa hovorí, že v obciach, ktorých obyvateľstvo tvoria okrem Slovákov aj príslušníci národnostných menších a etnických skupín, budú rozdelené volebné obvody a počet poslancov tak, aby toto rozdelenie zodpovedalo pomeru Slovákov a jednotlivých národnostných menšín a etnických skupín v obci podľa výsledkov ostatného sčítania ľudu, domov a bytov. Dajme tomu, zoberme ako príklad Bratislavu. Predstavme si, že v Biskupiciach býva veľká časť rómskeho etnika, ale v obvode Bratislava I v podstate nebývajú, alebo ich je málo. Ako bude možné rozdeliť tieto obvody tak, aby to percentuálne zodpovedalo poslednému sčítaniu ľudu? To chcete spojiť Bratislavu I s časťou Biskupíc? Pretože keď vytvoríte samostatný obvod Biskupice, tak tam bude, dajme tomu, prevaha Rómov. Neviem, aké obyvateľstvo tam v skutočnosti býva, hovorím to iba ako príklad. Ale to isté platí vo väčších mestách i dedinách. V mestách i dedinách sú najčastejšie vytvorené rómske osady na jednom mieste. Podľa vášho návrhu bude nutné rómsku osadu rozdeliť medzi rôzne obvody, lebo keď ju začleníte iba do jednej lokality, tak potom nie je možné splniť kritériá, ktoré uvádzate v bode číslo 5. Čiže neviem si predstaviť, ako chcete váš návrh realizovať v praxi. Ďakujem.</seg>
            </u>
            <u xml:id="ParlaMint-SK_1998-06-30-t1m49.u131" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u131.p1">Ďakujem. Pani poslankyne, páni poslanci, pán poslanec Bajan mi oznámil, že z pozmeňujúcich návrhov, ktoré ste dostali, ktoré navrhoval a rozmnožovala ich kancelária, vypadla pripomienka k bodu 24 pod jeho bodom 6. Takže dovolím pánu poslancovi Bajanovi, aby ju prečítal s tým, že sa zapracuje do jeho pozmeňujúcich návrhov.</seg>
            </u>
            <u xml:id="ParlaMint-SK_1998-06-30-t1m49.u132" who="#VladimírBajan.1960" ana="#regular">
               <seg xml:id="ParlaMint-SK_1998-06-30-t1m49.u132.p1">Budem pokračovať. Ak bod 24 hlasovaním nevypustíme, alternatíva je vypustiť bod 24 a v § 31 ods. 4 pôvodného znenia vložiť za predposlednú vetu novú vetu v tomto znení: "V obci podľa § 9 ods. 5 môže zakrúžkovať najviac taký počet kandidátov, aký má byť zvolený pre jednotlivé národnosti." § 31 ods. 4 by po úprave znel: "(4) Po prevzatí obálky volič vstúpi do priestoru určeného na úpravu hlasovacích lístkov. V tomto priestore volič vloží do obálky jeden hlasovací lístok pre voľby do obecného, resp. mestského zastupiteľstva a jeden hlasovací lístok pre voľby starostu obce, resp. primátora. Na hlasovacom lístku pre voľby do obecného, resp. mestského zastupiteľstva zakrúžkovaním poradových čísel označí kandidátov, pre ktorých hlasuje. Volič môže zakrúžkovať najviac taký počet kandidátov, aký má byť v príslušnom obvode zvolený. V obci podľa § 9 ods. 5 môže zakrúžkovať najviac taký počet kandidátov, aký má byť zvolený pre jednotlivé národnosti. Na hlasovacom lístku pre voľby starostu obce, resp. primátora, zakrúžkovaním poradového čísla označí kandidáta, pre ktorého hlasuje." Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u133" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u133.p1">Ďakujem. Pán poslanec, dajte to pánu spoločnému spravodajcovi. Prosím, pán poslanec Čarnogurský.</seg>
            </u>
            <u xml:id="ParlaMint-SK_1998-06-30-t1m49.u134" who="#JánČarnogurský.1944" ana="#regular">
               <seg xml:id="ParlaMint-SK_1998-06-30-t1m49.u134.p1">Vážený pán predseda, vážená Národná rada, na úvod by som chcel pripomenúť, že táto snemovňa už zažila niekoľko akože veľkolepých projektov riešenia nejakého spoločenského problému, ktoré sa nakoniec v podaní zákona alebo uznesenia schváleného touto snemovňou zvrtli do svojho priameho protikladu. Pripomeniem ústavný zákon o konflikte záujmov, ktorý sme prijali niekedy začiatkom tohto funkčného obdobia, a dnes je stav taký, že ešte nikdy nebolo toľko poslancov Národnej rady zaangažovaných do privatizácie, a to buď priamo, alebo prostredníctvom svojich blízkych príbuzných, ako je to v tejto snemovni. Pripomeniem ďalší projekt - Čisté ruky. S veľkou slávou vláda prijímala - nakoniec aj s podporou tejto snemovne, samozrejme, väčšiny tejto snemovne - projekt Čisté ruky, ktorý mal potláčať korupciu v tomto štáte. Ale výsledok je taký, že ešte nikdy nebolo toľko korupcie na Slovensku, ako je teraz. Do tretice pripomeniem, že podpredseda Národnej rady pána Ján Ľupták išiel do volieb v roku 1994 s programom bdieť a kontrolovať privatizáciu, bdieť nad čistotou privatizácie. A dnes je stav taký, že všetky ženy okolo pána Ľuptáka sú "uplacírované" v nejakej banke. Myslím tým jeho ženu, svokru a švagrinú. A preto, keď dnes máme na stole ďalší taký veľký projekt, ktorý by mal akože chrániť Slovákov, najmä, pokiaľ správne rozumiem úmyslu predkladateľov, pri komunálnych voľbách, prinajmenšom príklady, ktoré som vymenoval, by nás mali pobádať k tomu, aby sme sa starostlivo a vecne pozreli na predložený projekt a pokúsili sa predvídať dôsledky, ktoré nastanú, ak by tento návrh zákona bol prijatý. Dovoľte mi preto, vážené kolegyne a vážení kolegovia, aby som sa nahlas zamyslel nad niektorými dôsledkami tohto predloženého zákona a takpovediac už na úvod povedal, že opäť, samozrejme, povedú k priam protikladným dôsledkom. Najskôr tým, že zákon vychádza z predstavy, že relatívne najsilnejšia strana v komunálnych voľbách berie všetko, tak to povedie k tomu, že v mestách budú jednofarebné mestské a obecné zastupiteľstvá. A prakticky - no s nejakými malými výnimkami, ak sa pozrieme reálne na súčasné rozloženie politických síl, myslím, na komunálnej úrovni - na Slovensku budú len tri strany ovládať komunálne zastupiteľstvá, a síce Slovenská demokratická koalícia, niekde sem-tam HZDS a na južnom Slovensku Maďarská koalícia. A preto, vážené kolegyne, vážení kolegovia, zamyslite sa nad týmto dôsledkom. Ďalší dôsledok tohto zákona, ktorý vyplýva z toho, že mestá a obce tvoria jeden volebný obvod, bude spočívať v tom, že bude veľa neplatných hlasov, a to najmä v takom prípade, ak bude prijatý pozmeňujúci návrh, o ktorom už v parlamente vrabce čvirikajú, a síce, že sa vylúči strana, teda vylúči sa krúžkovanie strany, a tým volenie automaticky akoby všetkých kandidátov niektorej strany, ktorá bude zakrúžkovaná a ktorá získa, hovorím, relatívnu väčšinu. V takom prípade to povedie k veľkému množstvu neplatných hlasov. Zoberme si, že aj keď sa v Bratislave zníži počet poslancov mestského zastupiteľstva tým, že napríklad Bratislava bude jeden volebný obvod a bratislavské mestské zastupiteľstvo bude mať povedzme 50 poslancov - teraz má okolo 80. <vocal type="noise"><desc>Hlasy z pléna.</desc></vocal> Prosím? Áno, pardon, všetky detaily som si ani nenaštudoval. To znamená, že Bratislava má 80 členov mestského zastupiteľstva, a keď prejde pozmeňujúci návrh, ktorý, povedzme, vylúči strany z krúžkovania, z volenia z kandidátky strany en bloc, tak v takom prípade každý volič Bratislavy by mal zakrúžkovať až 80 kandidátov alebo najviac 80 kandidátov. Samozrejme, môže menej, ale každý, kto by zakrúžkoval 81 kandidátov, hlasuje neplatne, pretože jeho hlas bude neplatný. Jednak už ten volebný akt, skúste si ho predstaviť, že volič bude pri voľbách krúžkovať a počítať 80 mien, a v iných mestách, dajme tomu, že to bude o niečo menej, ale stále to bude veľa. Ako dlho budú trvať voľby? Ako budú prebiehať? A hovorím, s istotou sa dá povedať, že vyústia do veľkého množstva neplatných hlasov. Tu mi dovoľte takú cynicko-ironickú poznámku, že vzhľadom na sociologické rozloženie a politické rozloženie voličov je predpoklad, že voliči Slovenskej demokratickej koalície budú asi najmenej hlasovať neplatne, pretože budú vedieť napočítať do 80, a tým pádom my na tom relatívne získame. <vocal type="noise"><desc>Hlasy z pléna.</desc></vocal> Teraz mi dovoľte, aby som trochu použil na svoj ďalší výklad logiku predkladateľov tohto zákona. Netvrdím, že je to moja logika, ale chcem aplikovať na tento návrh zákona logiku predkladateľov návrhu, aby si uvedomili, k čomu to povedie. Predložený návrh zákona, predovšetkým v podobe, v akej je teraz, pretože nakoniec pozmeňujúce návrhy zatiaľ neboli prijaté, povedie k tomu, že na južnom Slovensku budú obecné a mestské zastupiteľstvá prevažne, teda nie prevažne maďarské, ale čisto maďarské, a aj tam, kde Slováci majú aké-také zastúpenie, tak ho nebudú mať, lebo relatívne najväčšou, najsilnejšou stranou bude - ako sa to teraz nazýva - spolková Strana maďarskej koalície alebo tak nejako. A nezmení to ani etnický princíp. Nezmení to ani etnický princíp, ktorý je zabudovaný v tomto zákone ako veľký objav a ako veľká prednosť tohto zákona, pretože v rámci kandidátky Strana maďarskej koalície môže a s najväčšou pravdepodobnosťou bude na svojej kandidátke kandidovať aj, takpovediac, etnických Slovákov. Čiže ono sa to vcelku dá odhadnúť a vypočítať, koľko má kandidovať, opakujem, etnických Maďarov a koľko etnických Slovákov, aby to približne zodpovedalo etnickému pomeru obyvateľstva v jednotlivých obciach a mestách. A to znamená, takýmto spôsobom sa dosiahne, že vlastne Strana maďarskej koalície celkom ovládne mestá a obce na južnom Slovensku. Buďme totiž realisti. V súčasnosti je stav taký, že ak v niektorom meste alebo v niektorej obci je približne 40 % a viac maďarského obyvateľstva, opakujem, prípadne aj menej ako polovica, možno, že by sa dalo ísť dokonca ešte nižšie, tak už obyčajne majú kandidáti maďarských strán väčšinu v zastupiteľstve, v mestskom alebo obecnom. To znamená, premietnite si teraz túto realitu, ktorá sa nezmení, ktorá je proste taká, premietnite si tento zákon a musíte zákonite dospieť k tomu, že obecné a mestské zastupiteľstvá na južnom Slovensku budú politicky maďarské. Ďalší dôsledok tohto zákona. Keď bude tento zákon prijatý, takpovediac per definitionen založí volených zástupcov na etnickom princípe. To znamená, že na komunálnej úrovni budú definične zástupcovia maďarskej menšiny a, samozrejme, rómskeho etnika, Ukrajincov a neviem, koho všetkého tu máme. No ale to je najdôležitejší krok k tomu, aby trebárs náš kolega Miklós Duray mohol uskutočniť návrh, ktorý bol, ktorý prešiel na tzv. komárňanskom zhromaždení v januári 1994. Pretože opakujem, budú tu definične etnickí zástupcovia proste istého etnika zo Slovenska a žiaden zákon im nebráni, aby si zvolali svoje celoslovenské zhromaždenie. To znamená, že okamžite po komunálnych voľbách, ktoré by sa uskutočnili podľa tohto zákona, možno uskutočniť, takpovediac, druhé dejstvo komárňanského zhromaždenia, každý, ktorýkoľvek poslanec zvolený na ktoromkoľvek komunálnom zhromaždení, kdekoľvek na Slovensku alebo hociktorý občan. Proste, čo nie je zakázané, je dovolené. <vocal type="noise"><desc>Hlas z pléna.</desc></vocal> Hovorte vecne, pán kolega Rea, a nie iba inak. Teraz sa vrátim k obecnej problematike tohto zákona. Tento zákon povedie opäť k tomu, že dosť častým javom bude, že v mestách budú zastúpené, v mestskom zastupiteľstve iba, takpovediac, najsilnejšie mestské časti, ktoré si zvolia svojich zástupcov, a veľmi častým javom bude, že niektoré, najmä menšie mestské časti nebudú zastúpené vôbec. Proste nebudú mať vo svojom mestskom zastupiteľstve svojho zástupcu. K čomu to povedie? V prvom rade to povedie k väčším hádkam vo vnútri mesta, k väčším konfliktom a rozporom vo vnútri mesta, lebo je jasné, že mestské časti, ktoré nebudú zastúpené v mestskom zastupiteľstve, sa budú cítiť diskriminované. Či to bude pravda, alebo to nebude pravda, jednoducho budú nespokojné s existujúcim stavom. Teraz by som opäť ironicko-cynicky mohol povedať, že so zasievaním konfliktov a rozporov v štáte máte veľké skúsenosti, niektorí kolegovia z vládnych strán, takže nič nové pod slnkom. Ale predsa by som len chcel na vás apelovať v záujme obyvateľov našich obcí a miest, aby ste ich ušetrili ďalšieho dejstva a ďalšieho stupňovania rozporov. Ale ďalší dôsledok povedie k tomu, že mestské časti alebo obecné časti, ktoré nebudú zastúpené v zastupiteľstve a budú sa cítiť diskriminované, opakujem, bez ohľadu na to, či to bude skutočnosť, alebo to nebude skutočnosť, tam bude rozhodujúci ich subjektívny pocit, samozrejme, že takéto časti budú mať snahu sa odtrhnúť od obce alebo mesta. A to znamená, že zažijeme novú vlnu pokusov a tých miestnych referend o odtrhnutie sa mestských častí. Čiže ak by som chcel sumarizovať tento zákon, ak prejde, tak povedie presne k opačným výsledkom, ku ktorým chce viesť, zhorší existujúcu situáciu a jednoducho poškodí Slovensko. Chcem povedať, že dôsledky, ktoré som teraz vypočítal, som bol schopný vypočítať na základe toho, že KDH chcelo v roku 1990 prijať nejaký takýto zákon. My sme o tom hovorili, uvažovali a diskutovali. Áno, vtedy, keď sa prijímal zákon o obecnom zriadení, na jeseň roku 1990, mali sme takúto nejakú ideu - založiť etnický pomerný princíp, pretože sme si mysleli, že by bol spravodlivý. Po dôkladnejšej analýze, nie až po prijatí zákona, ale v rámci prípravy zákona a práve aj po starostlivom zvážení námietok voči našim predstavám o takomto zákone, sme nakoniec dospeli k presvedčeniu, že naozaj tá naša pôvodná predstava o zákone, ktorý by zohľadňoval etnický princíp, by vo svojom dôsledku viedla k poškodeniu jednotlivých etnických skupín. A preto, takpovediac, na našu chválu, vtedajšiu aj terajšiu, chcem povedať, že sme to proste pustili. Vzdali sme sa tejto svojej pôvodnej predstavy, lebo sme sa proste nechali presvedčiť vecnými, racionálnymi argumentmi. A preto končím svoj diskusný príspevok prosbou alebo apelom na vás, aby ste sa nechali presvedčiť, a keď nie presvedčiť, aby ste sa aspoň zamysleli nad vecnými a racionálnymi argumentmi. Ďakujem vám.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u135" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u135.p1">Ďakujem, pán poslanec. S faktickou poznámkou sa hlási pán poslanec Cuper.</seg>
            </u>
            <u xml:id="ParlaMint-SK_1998-06-30-t1m49.u136" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u136.p1">Vážený pán predsedajúci, udivuje ma veľkorysosť pána Čarnogurského, že upustili od tejto filozofie. Priznám sa, ani ja nie som veľmi jednoznačne presvedčený, čo vyvolá tento zákon, a nikto nemôže byť presvedčený. Ale, pán Čarnogurský, dovoľte mi, aby som vám povedal, že nie na základe hlbokých úvah v rámci KDH ste dospeli k tomu presvedčeniu, ale mám tu pred sebou istú právnu analýzu návrhu zákona o voľbách do orgánov samosprávy obcí Slovenskej republiky. Posudok vypracoval nejaký pán Robert Dahl, to je americký sociológ a odborník na volebné systémy, to je pravda, poznáme ho z literatúry. Redigovala to nejaká Katarína Dujková alebo Dujchová, zrejme Dujková, programová asistentka pre Európu a Áziu, a bolo to vypracované vo Washingtone D. C. Takže, samozrejme, pokračujete v známej tradícii našej slávnej obrodenej KSČ, ktorá sa so všetkým obracala o rady do Moskvy. Vy sa teraz obraciate o rady do Washingtonu. Ja som to sledoval, ako ste pekne hovorili, a čo je napísané v tejto správe. Niežeby som chcel robiť advokáta pánu predsedovi Združenia robotníkov Slovenska, ale vy tiež máte takých anjelikov, ktorí sa správajú ako anjelici, ale pritom si stavajú vily za mnohomiliónové, desiatkymiliónové sumy. Tiež na Bôriku, kde stál len jeden hotel predtým bývalej rodnej strany, si stavajú opoziční poslanci, ktorí ovládajú mestské zastupiteľstvo v Bratislave, za desiatky miliónov vrátane bývalého pána prezidenta. Takže, pochváľte sa aj tým. <vocal type="noise"><desc>Hlasy z pléna.</desc></vocal> Neviete? No, vidíte! Škoda, že som vám stačil osviežiť pamäť...</seg>
            </u>
            <kinesic type="ringing">
               <desc>Ozval sa zvuk časomiery.</desc>
            </kinesic>
            <u xml:id="ParlaMint-SK_1998-06-30-t1m49.u137" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u137.p1">Ďalej je do rozpravy prihlásený pán poslanec Horál.</seg>
            </u>
            <u xml:id="ParlaMint-SK_1998-06-30-t1m49.u138" who="#FrantišekHorál.1944" ana="#regular">
               <seg xml:id="ParlaMint-SK_1998-06-30-t1m49.u138.p1">Ďakujem, pán predseda, Vážený pán predseda, vážený pán minister, vážené kolegyne, kolegovia, doterajšia právna úprava volieb do orgánov samosprávy obcí v niektorých ustanoveniach neumožnila plniť niektoré úlohy v prípade volieb tak, aby nedošlo k určitým nepresnostiam a následne sťažnostiam zo strany voličov a odporúčaniam volebných orgánov obcí s návrhmi na vypracovanie novely zákona. V prvom rade si novelu zákona vyžadujú ustanovenia upravujúce zostavenie a vedenie zoznamu voličov. Navrhnutá podrobná úprava vyhotovenia zoznamu voličov sleduje cieľ, aby boli vyhotovené čo najpresnejšie, aby bola zabezpečená aj súčinnosť obce s tými orgánmi, v ktorých kompetencii je riešenie otázok spojených so skutočnosťami súvisiacimi so vznikom alebo zánikom volebného práva. Úpravu registrácie alebo neregistrácie kandidátnych listín, ktoré predložia politické strany, politické hnutia, ich koalície alebo nezávislí kandidáti, navrhuje predložená novela riešiť tak, že konanie odvolania proti rozhodnutiam miestnej volebnej komisie sa zveruje do kompetencie príslušného okresného súdu. Predložený návrh novely tiež navrhuje riešenie otázky účasti zástupcov národnostných menšín a etnických skupín v obecných a mestských zastupiteľstvách. Prijatie tohto návrhu by riešilo prípady, keby v obciach s národnostnými menšinami a etnickými skupinami nemali svoje primerané zastúpenie v týchto zastupiteľstvách. S ohľadom aj na iné skutočnosti, ktoré boli povedané, odporúčam predložený návrh novely po prijatí ďalších návrhov na spresnenie prijať. Ďakujem, pán predseda.</seg>
            </u>
            <u xml:id="ParlaMint-SK_1998-06-30-t1m49.u139" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u139.p1">Ďakujem, pán poslanec. Ďalej je do rozpravy prihlásený pán podpredseda Ľupták.</seg>
            </u>
            <u xml:id="ParlaMint-SK_1998-06-30-t1m49.u140" who="#JánĽupták.1946" ana="#regular">
               <seg xml:id="ParlaMint-SK_1998-06-30-t1m49.u140.p1">Vážené dámy, vážení páni, vážený predsedajúci, pán predseda, dávam pozmeňujúci návrh, aby sa o bode 40 zo spoločnej správy, o ktorom sa má hlasovať en bloc, hlasovalo samostane. Ďalej chcem len poznamenať na pána Čarnogurského. Pán Čarnogurský, ste taký úbohý človek, akého som ešte nikdy v živote nevidel. A viete, pán Čarnogurský, vy ste asi právnik, rozumiete všetkému právu, to vám ďakujem, a viete, čo je konflikt záujmov, takže nebudem vám to vysvetľovať. Ale vy ste toľko zla narobili tejto republike, toľko zla ako ešte nikto v živote. To bolo vaše poľnohospodárstvo, alebo naše, lepšie povedané, zbrojársky priemysel, stavebníctvo, školstvo, zdravotníctvo, všetko ste rozbili. <vocal type="noise"><desc>Hlasy v sále.</desc></vocal> Prosím vás, ticho, počkajte, chcem vám ešte niečo povedať. Neskáčte mi do reči! Ste kultúrny človek, ja som vám do reči neskákal. Pán Čarnogurský, ten váš privatizér, ktorý za vás privatizoval Sabinu Sabinov a Vizo Prešov, komu ste to dali? Povedzte! Dobre viete, ako sa to skončilo. Robotníci nedostali výplatu. Nehanbíte sa, pán Čarnogurský? Nehanbíte sa za to? Nie, určite, vy sa v živote nebudete hanbiť, máte, viete... Prepáčte.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u141" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u141.p1">Ďakujem. Ďalej je do rozpravy prihlásený pán poslanec Ftáčnik.</seg>
            </u>
            <u xml:id="ParlaMint-SK_1998-06-30-t1m49.u142" who="#MilanFtáčnik.1956" ana="#regular">
               <seg xml:id="ParlaMint-SK_1998-06-30-t1m49.u142.p1">Vážený pán predseda Národnej rady, vážený pán minister, vážené kolegyne a kolegovia, pokúsim sa byť vo svojom vystúpení veľmi vecný, nebudem nikoho obviňovať, ale budem sa snažiť vás presvedčiť o tom, že niektoré časti tohto zákona je jednoducho nutné zmeniť, aby zákon viedol k cieľom, ktoré sme si vytýčili. Už pán kolega Čarnogurský pripomenul, že problém zastúpenia národnostných menšín a istého pomeru medzi Slovákmi a príslušníkmi menšín alebo občanmi patriacimi k menšinám je starý od roku 1990, keď sa po prvýkrát prerokúval vtedy ešte v Slovenskej národnej rade zákon o voľbách do orgánov samosprávy obcí. Naozaj sa vtedy objavil návrh, aby sme to administratívne podelili. Diskutovali sme o tom z právneho, ústavného hľadiska. Riešenie, ktoré bolo navrhované, bolo odmietnuté - teda takýto administratívny návrh - v tom, že porušuje princíp ústavnej rovnosti hlasov, lebo sa nemôžem rozhodnúť, či osobitne hlasujem za občana maďarskej, ukrajinskej, alebo slovenskej národnosti, že to nezodpovedá princípu, ktorý stanovuje ústava. Vtedy sme mali ešte Ústavu Česko-slovenskej republiky, ale naša ústava prebrala túto otázku rovnosti z hľadiska prístupu k funkciám a z hľadiska rovnosti volebného práva. Návrh bol teda odmietnutý. Potom, v roku 1994, ak si spomínate, vtedajšia koalícia sa pokúšala, takpovediac, na poslednú chvíľu opäť riešiť trošku iným spôsobom problém zákona o komunálnych voľbách. Bolo povedané, že zmena by bola taká komplikovaná a taká zložitá a prišla tak neskoro, keďže vláda vlastne vládla 6 mesiacov, že sme upustili od zásadnej zmeny princípu zákona o komunálnych voľbách. Dnes sme krátko pred komunálnymi voľbami 1998 a prichádza opäť pokus, ktorý podľa môjho názoru nie je riešením. Keď som počúval výroky predstaviteľov Slovenskej národnej strany, ale aj predstaviteľov HZDS, že je nutné riešiť tento problém zastúpenia menšín, ale aj Slovákov tam, kde sú v menšine na južnom Slovensku, úprimne sa vám priznám, že som očakával návrh zákona, ktorý by to riešil asi tak, že časť poslancov alebo možno všetci poslanci obecných zastupiteľstiev by sa volili na princípe pomerného zastúpenia. To by bolo absolútne korektné. Volič by si vybral stranu a strana pomerne k počtu hlasov, ktorý by dostala, by bola zastúpená v obecnom zastupiteľstve. Nie je to ideálne riešenie, ale čakal som, že by bolo možné to urobiť tak, že sa, povedzme, polovica poslancov zvolí tak, aby bolo jasné, že kde je 15 % Slovákov a budú voliť niektorú zo strán, ktorá nie je založená na etnickom princípe, majú šancu úmerne k svojmu počtu - ak sa rozhodnú voliť práve túto stranu alebo tieto strany - mať zastúpenie v obecnom zastupiteľstve. Dnešný väčšinový princíp takúto možnosť nepozná, pretože do zastupiteľstva postupuje ten, kto má najviac hlasov. Tento princíp na moje prekvapenie nebol akceptovaný a bol zvolený ten, ktorý je navrhovaný, čiže administratívne delenie. A tomuto administratívnemu deleniu je podriadený vlastne celý návrh zákona, pretože podľa vysvetlenia pracovníkov ministerstva vnútra a predkladateľov v jednotlivých výboroch práve pre toto etnické delenie je nutné vymyslieť obvody, ktoré sa rovnajú celej obci alebo celému mestu. Zo žiadnych iných dôvodov, zo žiadnych iných dôvodov, ale práve a len z tých, že na úrovni mesta máme zrátané, koľko sme mali obyvateľov v roku 1991, koľko z nich bolo Slovákov, koľko bolo príslušníkov národnostných menšín, a že len tam sa dá presne nakresliť čiara alebo hranica medzi jednotlivými etnikami. Ale osud tohto zákona, vážené kolegyne a kolegovia, môže byť aj takýto. Po jeho prijatí, ak sa rozhodnete, že najlepšie vyhovuje vašim predstavám, opozícia, ktorá vyznáva princíp rovnosti volebného práva, podá tento návrh na Ústavný súd. Ústavný súd, povedzme, posúdi, že je to naozaj v rozpore a vypustí všetky ustanovenia o zastúpení menšín na základe etnického delenia. Zostane nám to, čo nikto nechcel. Zostanú nám veľké obvody, ktoré sa rovnajú celým mestám a celým obciam a v nich jednofarebné výsledky. To, čo naznačil pán kolega Čarnogurský, vám poviem z pohľadu voliča. Predstavte si, že ste občanom Petržalky a prídete do volebnej miestnosti. Dnes má Petržalka 60 poslancov, aj keby ich znížila, zostaňme pri čísle 60. Prídete do volebnej miestnosti a tam podalo 10 politických strán svoje kandidátne listiny. Až v miestnosti dostanete, lebo žiadny iný návrh tu zatiaľ nezaznel, lístok so 600 menami usporiadanými podľa politických strán, prípadne podľa koalícií - v spoločnej správe sa uvažuje, že aj koalície - 600 mien a z týchto 600 mien môže volič ručne zakrúžkovať 60 kandidátov alebo môže dať prednosť jednej politickej strane, či koalícii. Čo si myslíte, čo asi urobí? Volič si povie: Mne je sympatická tá alebo oná strana, zakrúžkuje stranu a odchádza. Má to hotové za pol minúty. Keby lovil 60 mien, tak jednoducho medzi tými 600 menami ich bude ťažko hľadať, pretože lístok uvidí po prvýkrát až vo volebnej miestnosti. Tak je konštruovaný tento zákon. Čo z toho vzíde pri spočítavaní hlasov? A tam je, prosím, jednofarebnosť. Predstavitelia Združenia miest a obcí Slovenska argumentovali, že sa tu zavádza pomerný systém. Žiadny pomerný systém sa nezavádza, pretože všetci kandidáti jednej politickej strany, ktorej volič dal krúžok, dostanú akoby všetci naraz hlas, teda namiesto 60 krúžkov jedným zakrúžkovaním strany sa dá uprednostniť, teda voliť 60 kandidátov naraz a vyhrávajú tí kandidáti, ktorí majú najviac hlasov. Keď si najväčší počet voličov vybralo stranu HZDS, tak všetci jej kandidáti, v tomto prípade by ich postúpilo 60 do zastupiteľstva mestskej časti Petržalka, ale keď si tam voliči vyberú Demokratickú úniu, alebo si vyberú Stranu demokratickej ľavice, budeme mať zastupiteľstvo v Petržalke, ktoré bude mať 60 poslancov tej istej politickej príslušnosti. Pre mňa je to hrozná predstava a verím, že pre všetkých, ktorí uznávajú pluralitu a rozličné názory. Čiže priestor pre súboj politických strán a mechanizmus, ktorým sa tieto názory vo vzťahu k voličovi a k jeho výberu majú presadiť, by mal byť predsa len iný, než aby hrozil, že v Trenčíne, Žiline, Banskej Bystrici a vo všetkých väčších mestách, kde majú aspoň 40 poslancov a kde volič dostane do ruky kandidátnu listinu 400, možno 500 kandidátov, aby teda neuprednostňoval hlasovanie strán, ale hlasoval len za kandidátov. V tomto je problém tohto zákona. A osobne si myslím, že filozofia, ktorú ste sa, kolegyne a kolegovia z vládnej koalície, rozhodli hájiť, teda delenie na etnickom princípe, sa dá skĺbiť s predstavou malých volebných obvodov, ktoré by vylúčili jednofarebnosť zastupiteľstiev tým, že ak volič dostane hárok rovnajúci sa dvom A4 a uvidí tam sto mien, tak zo sto kandidátov sa dá vyberať osobne, lebo toto voliči robili aj v posledných voľbách, ktoré sme mali v roku 1994. Tam bolo nešťastie v tom, že niektoré mená boli napísané na druhej strane hlasovacieho lístka a volič sa k nim nedostal. Preto máme napríklad mestské zastupiteľstvo v Bratislave, kde sa všetci vyskytujú z prvej polovice abecedy, a len výnimočne sú takí, ktorí sa prebojovali aj z druhej strany, lebo volič stránku obrátil a našiel si kandidáta pod V alebo pod S. Ale jednoducho poslanci sú od A po K. Takto to približne poviem. Ale keby sme prijali to, čo bolo navrhované v novele, že to musí byť na jednom lístku, to znamená, že na jednej dvojstrane uvidím všetkých kandidátov, nehrozí, že by sa volič rozhodoval od A po K, ale vyberie si zrejme tých, ktorí sa mu zdajú najsympatickejší, najpríťažlivejší a podobne. Tu chcem, prosím, povedať, že samotný princíp zavedenia toho hlasovania za strany a za kandidátov nie je až taký neobvyklý. V susednej Českej republike, to by zrejme pán minister povedal vo svojom záverečnom slove, takýto princíp uplatnili, ale uprednostňujú - myslím si, že by sme to mali urobiť aj my a k tomu chcem predniesť pozmeňujúce návrhy - uprednostňujú hlasovanie za jednotlivých kandidátov. Nemajú veľké volebné obvody, ale majú to pekne nakrájané, tak ako sme to mali my, od 5 do 15 kandidátov na jeden volebný obvod, náš pôvodný zákon, teraz platný, hovorí o 12 kandidátoch na jeden volebný obvod. Oni uprednostňujú hlasovanie za jednotlivých kandidátov a ak volič zakrúžkuje aj stranu, tak dostanú hlasy v strane z tých 12 našich kandidátov len toľkí kandidáti, koľkí zostávajú do počtu 12. Ak si napríklad vybral 5 individuálnych kandidátov, že sa mu niekto páčil z HZDS a niekto sa mu páčil z KDH, ale svoj hlas dal, povedzme, pre SDĽ, ak zakrúžkoval 5 individuálnych kandidátov a v tom danom volebnom obvode sa volí 12 kandidátov, tak SDĽ získa ďalších 7. Prvých sedem akoby dostalo hlas. Takto to funguje v Českej republike. Má to svoje ratio a voľby sa tam uskutočňujú, myslím si, v rovnakom čase ako u nás a žiadna novela volebného zákona sa v Českej republike nepredkladá. Čiže tento princíp je z tých menej problematických vo vzťahu k zákonu. Ale kľúčová vec je nahradiť veľké volebné obvody malými. Je to zásadná výhrada aj Združenia miest a obcí Slovenska a je to zásadná výhrada všetkých, ktorí sa zamýšľajú, k čomu to vlastne povedie. My tu 4 roky budeme mať politické reprezentácie, ktoré dnes nevieme predvídať, pretože nevieme, ako sa volič zachová. A dávame mu do ruky pomerne zložitý nástroj. Chcem vás presvedčiť o tom, že je možné urobiť takýto krok: Vrátiť sa od veľkých obvodov, ktoré sa rovnajú celým obciam a celým mestám, k tomu, že umožníme vytváranie volebných obvodov najviac do 12 kandidátov a etnický princíp premietneme podobne, ako to navrhol kolega Bajan. Ak povedzme v Lučenci treba zo 40 poslancov 15 zvoliť za inú národnosť, tak zastupiteľstvo povie, že v 6 volebných obvodoch alebo v 8, ktoré tam majú, dvoch zvolíme v prvom obvode, troch zvolíme v treťom obvode, ale v niektorom možno bude nula, pretože tam nikto nebýva. Kolegovia, aby ste ma rozumeli, teraz hovorím ku kolegom z Maďarskej koalície alebo Strany maďarskej koalície, aby som bol presný, neobhajujem tento etnický princíp. Som presvedčený, že Ústavný súd ho do dvoch mesiacov zruší a v tomto zákone jednoducho nebude, ale ak prijmeme logiku tohto princípu, som presvedčený, že ten princíp sa dá zlúčiť s malými volebnými obvodmi, a ak Ústavný súd rozhodne inak, ako si predstavujem, a je to zvrchované právo Ústavného súdu, je možné vykonať zákon o voľbách aj vtedy, keď budú malé volebné obvody. K tomu smerujú moje návrhy, ktoré som označil súhrnne pod bodom A a skladajú sa z 9 čiastkových pozmeňujúcich návrhov, všetci ste ich dostali, ale musím ich zrejme formálne prečítať, odôvodnenie čítať nebudem, lebo som ho vysvetlil. Návrh pod bodom A 1 znie takto: V bode 5 sa nadpis § 9 a ods. 1 až 3 menia a znejú takto: "§ 9 Volebné obvody (1) Pre voľby do obecných <note>mestských</note> zastupiteľstiev sa v každej obci utvoria viacmandátové volebné obvody, v ktorých sa volia poslanci obecného <note>mestského</note> zastupiteľstva pomerne k počtu obyvateľov obce, najviac však 12 poslancov v jednom volebnom obvode. V obci, v ktorej sa má zvoliť 12 alebo menej poslancov, môže sa utvoriť iba jeden volebný obvod. (2) Pre voľby starostu obce <note>primátora</note> tvorí každá obec jeden jednomandátový volebný obvod. (3) Volebné obvody a počet poslancov v nich podľa odseku 1 alebo 2 určí a zverejní obec podľa osobitných predpisov4) najneskôr 65 dní predo dňom volieb." Bod A 2, teda druhá časť toho návrhu: V bode 5 v § 9 sa na záver odseku 4 vkladá nová veta tohto znenia: "Obec podobne rozdelí počty poslancov v jednotlivých volebných obvodoch tak, aby celkový počet poslancov zodpovedal stanovenému rozdeleniu poslancov v zastupiteľstve; prihliada pritom na zastúpenie Slovákov a jednotlivých národnostných menšín a etnických skupín vo volebnom obvode." To je to, čo som povedal, že obecné zastupiteľstvo okrem toho, že rozhodne, že zo 40 má byť toľko a toľko Slovákov, toľko a toľko inej národnosti, rozhodne aj o tom, v ktorých volebných obvodoch sa tento pomer prejaví tak, aby celkový pomer bol zachovaný. Bod A 3: V bode 12 v § 16 ods. 1 prvá veta znie: "Kandidátne listiny pre voľby do obecného <note>mestského</note> zastupiteľstva môžu podávať politické strany, a to osobitne za každý volebný obvod." Bod A 4: V bode 12 v § 16 odsek 5 znie takto: "(5) Politická strana môže na kandidátnej listine uviesť najviac toľko kandidátov, koľko má byť v príslušnom volebnom obvode zvolených poslancov obecného <note>mestského</note> zastupiteľstva; v obci podľa § 9 ods. 5 môže uviesť najviac toľko kandidátov, koľko poslancov príslušnej národnosti má byť zvolených v príslušnom volebnom obvode, a to pre každú národnosť osobitne. Kandidát pre voľby do toho istého obecného <note>mestského</note> zastupiteľstva môže kandidovať iba v jednom volebnom obvode." Bod A 5: V bode 15 v § 20 sa na záver odseku 2 aj odseku 3 pripájajú slová "v príslušnom volebnom obvode". Bod A 6: V bode 24 v § 31 ods. 4 piata, šiesta a siedma veta znie: "Volič môže zakrúžkovaním označiť aj jednotlivých kandidátov, pre ktorých hlasuje. Môže zakrúžkovať najviac taký počet kandidátov, aký má byť v príslušnom volebnom obvode zvolený. V obci podľa § 9 ods. 5 môže zakrúžkovať najviac taký počet kandidátov, aký má byť zvolený pre jednotlivé národnosti v príslušnom volebnom obvode. Hlasovať súčasne za politické strany a za jednotlivých kandidátov nie je prípustné, ak súčet kandidátov takto volených prevyšuje počet poslancov v príslušnom volebnom obvode." Tu to hlasovanie za stranu a jednotlivých kandidátov preberá znenie zo spoločnej správy, kde presne takto to navrhuje gestorský výbor. Bod A 7: Vypustiť body 29, 33, 35 a 36. To je, prosím, technická úprava, ktorá súvisí s tým, že nechceme, resp. keď sa vypustia tieto body, budú môcť volebné komisie spočítať volebné výsledky po jednotlivých volebných obvodoch. Ak by tam tie body ostali, tak by ich museli zrátať len za celé mesto. Bod A 8: V bode 37 zmeniť označenie písmena f) na písmeno g). Bod A 9: V bode 41 v § 44 odsek 1 znie: "(1) Za poslancov obecného <note>mestského</note> zastupiteľstva sú zvolení kandidáti, ktorí získali vo volebnom obvode najväčší počet hlasov." To je celé znenie. Ak ste si všimli, to znenie je prakticky skoro identické so znením, ktoré predložil kolega Bajan, ale ja by som ho vyzval, aby svoje znenie stiahol z tých dôvodov, že nevystihol niektoré legislatívnotechnické drobnosti. Zdá sa mi tento návrh úplnejší, ale môžeme si o tom povedať v prestávke, lebo sledujeme ten istý cieľ, jeho aj môj návrh, len sa mi zdá, že tento návrh je o čosi presnejší. Druhá skupina pozmeňujúcich návrhov, ak prejdú malé volebné obvody, sa týka spôsobu hlasovania. Navrhujem, aby sme ho zmenili takto: Sú to len dva pozmeňujúce návrhy B 1 a B 2. V bode B 1 to znie takto: V bode 15 v § 20 ods. 3 posledná veta znie: "Na hlasovacom lístku musí byť uvedený aj počet členov obecného <note>mestského</note> zastupiteľstva, ktorý má byť v tomto obvode zvolený." Tam ten odkaz na § 3, ktorý je v písomnom dokumente, teda odsek 3 treba vyčiarknuť. To je chyba. V bode B 2 je takéto znenie: V bode 24 sa znenie § 31 ods. 4 nahrádza takýmto znením: "(4) Po prevzatí obálky a hlasovacích lístkov volič vstúpi do priestoru určeného na úpravu hlasovacích lístkov. V tomto priestore volič vloží do obálky jeden hlasovací lístok pre voľby do obecného zastupiteľstva a jeden hlasovací lístok pre voľby starostu obce <note>primátora</note>. Na hlasovacom lístku pre voľby do obecného zastupiteľstva môže zakrúžkovaním poradových čísel označiť tých kandidátov, pre ktorých hlasuje, a to v zozname ktorejkoľvek politickej strany. Volič môže zakrúžkovať najviac taký počet kandidátov, aký má byť v príslušnom volebnom obvode zvolený. V obci podľa § 9 ods. 5 môže zakrúžkovať najviac taký počet kandidátov, aký má byť vo volebnom obvode zvolený pre jednotlivé národnosti. Volič môže tiež označiť zakrúžkovaním politickú stranu, pre ktorú hlasuje, a súčasne môže zakrúžkovaním označiť aj jednotlivých kandidátov, pre ktorých hlasuje, a to v zozname ktorejkoľvek inej politickej strany. Takto volí prednostne jednotlivo označených kandidátov a ďalej toľko kandidátov označenej politickej strany, koľko činí rozdiel počtu členov zastupiteľstva, ktorí majú byť zvolení v danom volebnom obvode, a počtu označených jednotlivých kandidátov, a to v poradí, v akom sú kandidáti označenej politickej strany uvedení na hlasovacom lístku. Na hlasovacom lístku pre voľby starostu obce <note>primátora</note> zakrúžkovaním poradového čísla označí kandidáta, pre ktorého hlasuje." Toto sa týka teda iného postupu pri hlasovaní, ktorý je len doplnkom na vytvorenie malých volebných obvodov. <vocal type="noise"><desc>Hlasy zo sály.</desc></vocal> Nehovoril som, že budem krátky, pretože je to vážny zákon a tu sa nedá byť krátky, minimálne chcem predniesť všetky pozmeňujúce návrhy, ktoré som si pre vás pripravil. <vocal type="noise"><desc>Hlasy zo sály.</desc></vocal> Janko, hovorím ku všetkým poslancom, ale ku kolegovi Cuperovi sa mi prihovára zvlášť ťažko, pretože ma nechce počúvať. Nebudem čítať zdôvodnenie, máte ho uvedené písomne, ale snažil som sa vysvetliť, že tento spôsob, ktorý som tu navrhol, by uprednostňoval hlasovanie jednotlivých poslancov, čím by sa znížila pravdepodobnosť, že aj v malom volebnom obvode sa skončí všetko jednofarebne, čo predsa len by bol menší problém, ako keby sa to skončilo v celom meste rovnako. Mám posledné dva pozmeňujúce návrhy, ktoré uvádzam ako legislatívnotechnické, aj keď si uvedomujem, že majú, aspoň ten druhý, aj vecný obsah. Návrh označený C 1 znie takto: Navrhujem vypustiť § 27 zákona. Odôvodnenie: Ak bude schválený bod 6 spoločnej správy, ktorý gestorský výbor odporúča prijať, treba riešiť existujúci § 27 zákona, ktorý sa tiež týka informovanosti voličov ako novonavrhovaný § 6a a ktorý by sa dostal do kontradikcie s týmto paragrafom, preto navrhujem pôvodné znenie § 27 vypustiť. Zrejme to uniklo pri záverečnom kontrolovaní, lebo... <vocal type="noise"><desc>Hlasy z pléna.</desc></vocal> Ak vám to neprekáža, že 25 dní pred voľbami niečo zašleme voličovi a 15 dní obvyklým spôsobom to isté vyhlásime v obci, mne to neprekáža, ale myslím si, že mal by byť len jeden spôsob informovania voliča. Návrh pod bodom C 2 znie takto: Navrhujem do nového § 6a doplniť novú poslednú vetu, ktorá znie: "Obec v rovnakom čase zašle voličovi informáciu o podaných kandidátskych listinách, ktorú získa po vyhlásení kandidatúry od miestnej <note>mestskej</note> volebnej komisie." Tu chcem poďakovať kolegyni Garajovej za pozorné prečítanie pozmeňujúceho návrhu, pretože tam chýba predložka od. Mám tam len "o" miestnej, a nedával by ten návrh žiadny zmysel. Čiže, upravujem to tak, ako ma upozornila pani kolegyňa - po vyhlásení kandidatúry od miestnej, resp. mestskej volebnej komisie. Odôvodnenie: Toto znenie bolo prijaté vo vzťahu k parlamentným voľbám a je absolútne nevyhnutné aj vo vzťahu ku komunálnym voľbám, v ktorých majú podľa pôvodného návrhu obce tvoriť jeden volebný obvod a občan by mal vo volebnej miestnosti čítať volebný lístok, na ktorom môžu byť stovky mien. Navrhujem teda, aby domov dostal zoznam, ktorý by mu umožnil preštudovať si a prísť do volebnej miestnosti pripravený, a akokoľvek už dopadne otázka veľkosti volebného obvodu, resp. spôsobu hlasovania, aby volič bol pripravený na to, čo vo volebnej miestnosti chce urobiť na úradnom tlačive, teda volebnom lístku, ktorým bude uskutočňovať svoje hlasovanie. Preto toto céčko neviažem na prijatie ani jedného z predošlých pozmeňujúcich návrhov a verím, že zvážite aj prijatie alebo podporu týchto legislatívnotechnických návrhov. Rovnako vás prosím, aby ste posúdili aj otázku vytvorenia menších volebných obvodov či už v znení kolegu Bajana, alebo v tomto navrhovanom znení, pretože by sme sa tým viac priblížili k praxi, ktorá tu funguje, s ktorou máme relatívne svoje skúsenosti, ale najmä ich má volič, ktorý by ich mohol uplatniť pri hlasovaní. Chcem ešte upozorniť, že ak by ste sa rozhodli podporiť návrhy pod bodom A, teda tých 9 pozmeňujúcich návrhov, ktoré dávam na spoločné hlasovanie, museli by sme neprijať bod 31 spoločnej správy, o ktorom budeme hlasovať najprv a samostatne podľa návrhu gestorského výboru, a to z tých dôvodov, že ak prijmeme bod 31, tak odpadne požiadavka, aby všetky mená kandidátov boli vytlačené na jednom lístku, na jednej strane jedného lístka. To sa v prípade 600 mien zabezpečiť nedá, preto to navrhuje gestorský výbor vypustiť, ak sa prikloní väčšina k tomu, že chceme mať veľké viacmandátové volebné obvody. Ak by ste zvažovali malé obvody, som za a predpokladám, že aj vy všetci, aby to bolo na jednom lístku, na jednej strane, aby sa volič mohol orientovať medzi kandidátmi, ktorí sú navrhovaní. Len upozorňujem na túto súvislosť, pretože najprv bude hlasovanie o bode 31 a potom prípadne o podaných pozmeňujúcich návrhoch. Vážené kolegyne a kolegovia, ďakujem za vašu láskavú pozornosť. Toto sa nevzťahuje na kolegu Cupera.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u143" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u143.p1">Faktická poznámka - pán poslanec Cuper.</seg>
            </u>
            <u xml:id="ParlaMint-SK_1998-06-30-t1m49.u144" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u144.p1">V prvom rade chcem poďakovať pánu Ftáčnikovi, že bol celé volebné obdobie veľmi stručný, vždy vecný a, samozrejme, vždy každého počúval, ale nedával pozor, čo hovorí. Už predtým som chcel doplniť svoje predchádzajúce vystúpenie, navrhol by som opozícii jedno riešenie, aby sme vyriešili problém delených kandidátnych listín, aby presvedčili svojich maďarských "súpútnikov", aby upustili od politických strán na etnickom princípe, a tým by sa celý problém vyriešil jednoznačne a bez akýchkoľvek problémov, aby sa včlenili korporatívne do slovenskej občianskej spoločnosti ako dobrí Slováci, a tým sa celý problém vyrieši. Nemusíte potom posielať návrhy volebných zákonov na posúdenie až do Washingtonu. Vyriešime si to jednoducho doma. Ďakujem.</seg>
            </u>
            <u xml:id="ParlaMint-SK_1998-06-30-t1m49.u145" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u145.p1">Ďalej v rozprave vystúpi pán poslanec Zahatlan.</seg>
            </u>
            <u xml:id="ParlaMint-SK_1998-06-30-t1m49.u146" who="#KarolZahatlan.1958" ana="#regular">
               <seg xml:id="ParlaMint-SK_1998-06-30-t1m49.u146.p1">Vážený pán predseda, vážené dámy poslankyne, vážení páni poslanci, dovoľte mi, aby som sa v krátkosti vyjadril k navrhovanému zákonu. Predložený návrh zákona vychádza z poznatkov získaných v ostatných voľbách do orgánov samosprávy v roku 1994. Tieto získané poznatky a skúsenosti boli v prevažnej miere technického charakteru a na odporúčanie zástupcov volebných orgánov, ako aj predstaviteľov miest a obcí boli premietnuté do predloženej novely zákona. Skúsenosti a poznatky získané pri vyhotovovaní zoznamov voličov v ostatných voľbách do orgánov samosprávy obcí predložený návrh odzrkadľuje tak, že osobné údaje občanov uvedené v týchto zoznamoch nebudú zverejňované a bude im poskytnutá ochrana. Nahliadnuť do zoznamu voličov bude môcť každý volič na obecnom alebo mestskom úrade s možnosťou uplatnenia svojej námietky v obci alebo na súde. Dôvody, na základe ktorých obec osoby do zoznamu dopíše alebo vyčiarkne, ako aj dôvody na vykonanie zmien v zozname voličov vedú k tomu, aby zoznamy boli vyhotovené čo najpresnejšie, a sú v novele obsiahnuté. Oproti doterajšej úprave predložená novela ďalej rieši otázku ochrany kandidujúcich politických strán a nezávislých kandidátov tak, že im priznáva právo podať na súd návrh proti rozhodnutiu miestnej volebnej komisie o registrácii alebo neregistrácii ich kandidátnej listiny. Predložený návrh zákona navrhuje riešenie problematiky zastúpenia národnostných menšín a etnických skupín v miestnych zastupiteľstvách. Predložená úprava počíta s tým, že určený počet poslancov bude podľa údajov posledného sčítania ľudu, domov a bytov rozdelený tak, aby zodpovedal národnostnému zloženiu obyvateľstva obce. V nadväznosti na túto novú úpravu navrhuje novela aj náležitosti hlasovacieho lístka a spôsob jeho úpravy voličom. Uvedené návrhy predložené v novele spolu s ďalšími úpravami technického charakteru by mali priniesť zdokonalenie technickej prípravy volieb a ich vykonanie tak, aby boli v súlade s platnou právnou úpravou. Vážený pán predseda, vážené pani poslankyne, vážení poslanci, nakoľko uvedené návrhy na zmenu doterajšej úpravy volieb do orgánov samosprávy obcí majú okrem spomenutých dôvodov zabezpečiť aj účasť zástupcov národnostných menšín a etnických skupín v obecných a mestských zastupiteľstvách, odporúčam predložený návrh zákona schváliť. Nedá mi, aby som sa v krátkosti nevyjadril aj k tomu, čo tu odznelo. Tento zákon má tri rozmery. Je to národnostný rozmer, ten tento zákon rieši. Je to demokratický rozmer. A čo je na tomto zákone nedemokratické, keď volič má možnosť vybrať si alebo z osobností, alebo z politických strán? A právny rozmer. Prosím vás, čo je tam neústavné? To môžeme hovoriť a ústavu si vykladá v tomto parlamente veľa ľudí inak. Čiže, nechajme to na Ústavný súd. Kritizujete návrh zákona, ale keď sa rokovalo vo výbore vecne a prijalo sa niekoľko pozmeňujúcich návrhov, koľkí z nás tam boli? Jedine kolega Bajan mal záujem pracovať na tomto zákone alebo na novele volebného zákona. Takže chcel by som na záver povedať len jednu vec. U mnohých, ktorí tu vystupovali, mi to pripadalo, že nečítali ani pozmeňujúce návrhy, ktoré prijal výbor pre verejnú správu, územnú samosprávu a národnosti ako gestorský výbor. Čiže odporúčam, aby si to každý prečítal. Pán predseda, ďakujem za slovo s tým, že odporúčam návrh zákona schváliť.</seg>
            </u>
            <u xml:id="ParlaMint-SK_1998-06-30-t1m49.u147" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u147.p1">Ďakujem, pán poslanec. Faktická poznámka - pán poslanec Bajan.</seg>
            </u>
            <u xml:id="ParlaMint-SK_1998-06-30-t1m49.u148" who="#VladimírBajan.1960" ana="#regular">
               <seg xml:id="ParlaMint-SK_1998-06-30-t1m49.u148.p1">Chcel by som povedať pár poznámok. Veľmi ťažko sa bude reagovať. Samozrejme, nebol som pri tom, keď sa pracovalo na novele. Snažili sme sa len opraviť niektoré veci, ktoré tam vznikli. Takže, to je drobná nuansa - opravovať, nie pracovať na tom zákone. Druhá vec - chcel by som kolegu poopraviť. Tento zákon totiž vôbec nevyrieši národnostný problém. To, aby bolo jasné. A myslím si, že každému súdnemu človeku je to jasné. A ak si demokraciu vysvetľoval tak, ako povedal, tak potom naozaj pravdepodobne pre niektorých kolegov je to znak demokracie, že budeme mať opäť po roku 1989 jednofarebné zastupiteľstvá.</seg>
            </u>
            <u xml:id="ParlaMint-SK_1998-06-30-t1m49.u149" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u149.p1">Pán poslanec Bárdos.</seg>
            </u>
            <u xml:id="ParlaMint-SK_1998-06-30-t1m49.u150" ana="#regular">
               <seg xml:id="ParlaMint-SK_1998-06-30-t1m49.u150.p1">Ďakujem za slovo, pán predseda. Pán kolega Zahatlan upozornil na to, že iba pán poslanec Bajan mal záujem byť pri tom, keď sa odstraňovali chyby. V úvodzovkách "chyby" a v úvodzovkách "odstraňovali sa". Bol som vo výbore ako člen gestorského výboru a povedal som, že je smutné, že pán minister Krajči nebol prítomný, keď sa uvádzal tento bod. Pán kolega Zahatlan, nie poslanci, pán minister vnútra nebol prítomný na zasadnutí gestorského výboru. Ďakujem.</seg>
            </u>
            <u xml:id="ParlaMint-SK_1998-06-30-t1m49.u151" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u151.p1">Ak ste si ho nepozvali, tak tam nebol. <vocal type="noise"><desc>Hlasy z pléna.</desc></vocal> Ďalej v rozprave vystúpi pán poslanec Köteles.</seg>
            </u>
            <u xml:id="ParlaMint-SK_1998-06-30-t1m49.u152" who="#LászlóKöteles.1957" ana="#regular">
               <seg xml:id="ParlaMint-SK_1998-06-30-t1m49.u152.p1">Vážená Národná rada, pán minister, vážený pán predseda, predložený návrh zákona principiálne mení politický systém samosprávy tým, že do miestnych samospráv sa nebude voliť podľa všeobecne uznaného a na Slovensku osvedčeného väčšinového systému, ale nanúti pomerný princíp, a to nielen podľa národností, ale aj podľa politických strán. Takýto volebný systém sa už raz odmietol. A jeho zavedenie nie je o nič viac odôvodnené teraz, ako to bolo predtým. Je už načase si uvedomiť, že Slovenská republika má väčšinu malých obcí, kde ľudia volia svojich zástupcov podľa toho, ako ich poznajú, a nie podľa toho, v akej strane sú. Predkladateľ zákona chce zobrať systém, ktorý viac vyhovuje voličom, a nahradiť ho takým, ktorý vyhovuje len niektorým stranám súčasnej vládnej koalície. Vôbec nemožno súhlasiť s účasťou občianskych združení napriek tomu, že to už obsahuje aj spoločná správa. Občianske združenia sú založené na úplne odlišnom princípe. Môžu spolupracovať a vo väčšine prípadov aj spolupracujú s orgánmi samosprávy, ale nie byť jeho súčasťou. Vznikali v čase, keď sa s ich účasťou na politickom živote nepočítalo, ba zákonodarci túto možnosť chceli vôbec vylúčiť. Platí to hlavne o Matici slovenskej, ktorá je podľa zákona verejnoprávnou inštitúciou, a nie politickou stranou. Naopak, politickej strane je podľa zákona dané, citujem: "Slúži občanom na ich účasť na politickom živote, najmä na vytváranie zákonodarných zborov a orgánov miestnej samosprávy." Návrh takisto neumožňuje vytvárať koalície, lebo návrh zákona zakazuje podporu viacerých strán pre jedného kandidáta. Je záujmom navrhovateľa novely zamlčať prípadnú podporu kandidatúry jednej osoby viacerými stranami? Môžu dve politické strany kandidovať toho istého človeka? Podľa ďalšieho paragrafu návrhu nie. Na spoločnej kandidátke sa nemôžu dohodnúť ani politické strany a združenia. Návrh jedného viacmandátového volebného obvodu nemá vôbec oporu v praxi a je to dokonalé metenie voliča. Navrhovateľ má asi aj toto za cieľ. Slúži len na to, aby voličov omrzela spoločná kandidátka možno niekoľko sto kandidátov a takýmto spôsobom sú nahováraní na krúžkovanie politickej strany. To je značka na uplatnenie politického systému volieb. Práve mechanizmus, ktorý sa na Slovensku uplatňoval, že na kandidátke sú mená nezávislých ľudí alebo ktorých navrhujú politické strany, ale voliči väčšinovým systémom vyberajú z nich tých, ktorým dávajú svoju dôveru, zabezpečuje, že sú zachované záujmy politických strán, ale hlavne miestnych obyvateľov. Mechanizmus hlasovania a spôsob vyhodnocovania hlasovacích lístkov jednoznačne znevýhodňuje nezávislých kandidátov. O nich má význam hovoriť len v prípade čistého väčšinového spôsobu hlasovania. Takýto hybrid robí ich kandidatúru zbytočnou. Pri kreovaní miestnych a okrskových volebných komisií je navrhované zasahovanie štátnej správy neprípustné, neodôvodnené a nemá oporu v princípoch samosprávy. V súvislosti s rozdelením miestneho zastupiteľstva na základe tzv. pomerného zastúpenia národností sa vynára z našich najtemnejších dejín výraz "numerus klauzus" a takisto je jasne v rozpore s Ústavou Slovenskej republiky z ďalších dôvodov. Do pozornosti - žiaľ, nie sú prítomní práve tí opoziční politici, pán Bajan je prítomný, pán Ftáčnik nie je tu - citujem Ústavu Slovenskej republiky článok 12 ods. 2: "Základné práva a slobody sa zaručujú na území Slovenskej republiky všetkým bez ohľadu na pohlavie, farbu pleti, vieru a náboženstvo, politické či iné zmýšľanie, národný alebo sociálny pôvod, príslušnosť k národnosti alebo k etnickej skupine, majetok, rod alebo iné postavenie. Nikoho nemožno z týchto dôvodov poškodzovať, zvýhodňovať alebo znevýhodňovať." Článok 30 ods. 4: "Občania majú za rovnakých podmienok prístup k voleným a iným verejným funkciám." Článok 33: "Príslušnosť ku ktorejkoľvek národnostnej menšine alebo etnickej skupine nesmie byť nikomu na ujmu." Článok 69 ods. 2: "Obecné zastupiteľstvo tvoria poslanci obecného zastupiteľstva. Voľby poslancov obecného zastupiteľstva sa uskutočňujú na základe všeobecného, rovného a" - teraz zdôrazňujem - "priameho volebného práva tajným hlasovaním." Dodal by som, že pojem národnosť a hlavne etnická skupina v našej legislatíve nie je definovaný. Národnosť je pocit, ktorý sa nedá, hlavne v strednej Európe, presne špecifikovať, niežeby kontrolovať. Je to názor, presvedčenie, kvalifikovaný podobne ako náboženstvo. Ako bude volebná komisia kontrolovať, či kandidát uviedol správny údaj? Čo keď neuvedie nijakú národnosť, aby nemohol byť znevýhodňovaný alebo zvýhodňovaný vo voľbách? A keď to neuvedie, čo budeme s ním robiť? Ale, ako som citoval Ústavu Slovenskej republiky, nikto nemôže byť zvýhodňovaný alebo znevýhodňovaný na základe príslušnosti k národnosti. Odporuje to aj princípu rovného a priameho volebného práva zaručeného ústavou pre voľby do obecných zastupiteľstiev. Ako môže byť zvolený do zastupiteľstva príslušník národnostnej menšiny x, ktorý dostal menej hlasov, ako príslušník národnosti y len z toho dôvodu, že príslušníkov národnosti x je v obci menej a tam stačí aj menej hlasov? Čo sa stane, keď k národnosti x sa v poslednom sčítaní ľudu neprihlásil nikto? Neodobríme tohto poslanca? Na hlasovacom lístku v obciach podľa navrhovaného § 9 ods. 4 a 5 budú kandidáti rozdelení podľa národností. Čo sa stane, keď politická strana x bude kandidovať kandidátov oboch národností? Dosiahneme len to, že občania nebudú voliť alebo budú hlasovať neplatne. <vocal type="noise"><desc>Hlasy v sále.</desc></vocal> Bol by som rád, keby ma spoločný spravodajca nekomentoval. Upozornil by som predkladateľa na zákon číslo 52/1998 Z. z. o ochrane osobných údajov. Citoval by som § 8 ods. 1 spomínaného zákona: "Spracúvať osobitné kategórie osobných údajov, ktoré odhaľujú rasový alebo etnický pôvod, politické názory, náboženskú vieru alebo svetonázor, členstvo v odboroch a údaje týkajúce sa zdravia, alebo pohlavného života a odsúdenia, sa zakazuje." Odsek 2 toho istého paragrafu hovorí, že ustanovenie odseku 1 neplatí, ak dotknutá osoba dala výslovný súhlas na spracovanie týchto údajov. Z tohto vyplýva, ak by sme aj zabudli na ústavné obmedzenia a zábrany takého postupu a ich protiústavné následky pri zostavovaní zastupiteľstva, že k tomu, aby sa na kandidátke objavil údaj o národnosti, treba súhlas každého kandidáta s garanciou, že keď nedá na to súhlas, nebude to preňho znamenať nijaké nepríjemnosti. Kto nedá súhlas na uverejnenie svojej národnosti, údaj nesmie byť pri jeho mene uverejnený. Ak to zhrniem, novela zákona je protiústavná. Namiesto osvedčeného spôsobu volieb do samospráv obcí zavádza nové spôsoby destabilizujúce miestnu samosprávu. Novela zavádza priame zasahovanie štátnej správy do fungujúcich mechanizmov samosprávy. Novela zákona nerieši podporu viac politických strán jednému kandidátovi. Novela nebola prerokovaná ani so Združením miest a obcí Slovenska. Novela vnáša národnostné súperenie v našich obciach. Takže s ľútosťou som nútený konštatovať, že aj tento návrh patrí do skupiny návrhov, ktoré smerujú k oslabeniu a likvidácii našich samospráv a demokracie. Z tohto dôvodu v zmysle rokovacieho poriadku podávam procedurálny návrh, aby návrh zákona bol vrátený predkladateľom.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u153" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u153.p1">Ďakujem, pán poslanec. Ďalej je do rozpravy prihlásený pán spoločný spravodajca Rea. Potom ako posledný vystúpi pán poslanec Miklušičák.</seg>
            </u>
            <u xml:id="ParlaMint-SK_1998-06-30-t1m49.u154" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u154.p1">Ďakujem pekne. Napriek tomu, že gestorský výbor dal návrh na spoločné hlasovanie o jednotlivých bodoch zo spoločnej správy, dávam na samostatné hlasovanie body, v ktorých sa uvádzajú zmeny lehôt, ktoré zákon určuje pre politické strany, pre komisie, z toho dôvodu, že predkladateľ ma presvedčil, že skrátené lehoty sú také šibeničné, že technicky nemožno vykonať všetky prípravy volieb a bol by veľmi ohrozený napríklad priebeh prípravy technických materiálov. Preto mi dovoľte, aby som dal návrh na vyňatie bodov 14, 20, 24, 27, 32 a 33 na samostatné hlasovanie s tým, že odporúčam, aby sme tieto body neschválili a lehoty nechali v termínoch, ako ich predkladateľ predložil v pôvodnom návrhu zákona. Odôvodním to. K tomuto skráteniu sme došli z toho dôvodu, že v zákone o voľbách do orgánov obecných samospráv, ktorý sa novelizoval v roku 1994, som prijal konkrétne návrh Združenia miest a obcí Slovenska, lebo vtedy sme tento zákon novelizovali v takom šibeničnom termíne, že sme museli tieto termíny skrátiť. Osvojili sme si ich aj pre toto obdobie, ale opakujem, technicky je to jednoducho nemožné alebo je nebezpečenstvo, že by mohlo dôjsť k nevykonaniu volieb práve z určitého technického nedostatku, ktorý by mohol vzniknúť z titulu veľmi krátkych lehôt na materiálnu prípravu volieb. Takže navrhujem o bodoch 14, 20, 24, 27, 32 a 33 hlasovať samostatne a odporúčam, aby sme tieto body neprijali.</seg>
            </u>
            <u xml:id="ParlaMint-SK_1998-06-30-t1m49.u155" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u155.p1">Ďakujem. Pán poslanec Miklušičák.</seg>
            </u>
            <u xml:id="ParlaMint-SK_1998-06-30-t1m49.u156" who="#JozefMiklušičák.1955" ana="#regular">
               <seg xml:id="ParlaMint-SK_1998-06-30-t1m49.u156.p1">Vážený pán predseda, pán minister, kolegyne, kolegovia, prerokúvame v druhom čítaní návrh novely zákona číslo 346/1990 Zb. o voľbách do orgánov samospráv obcí. Návrh, voči ktorému zaujala odmietavý postoj drvivá väčšina predstaviteľov samospráv obcí. Čo asi spôsobilo, že došlo k takémuto jednoznačnému pohľadu na túto novelu od záujmových skupín často s rôznym pohľadom na vec? Myslím si, že sú to najmä tieto príčiny: 1. Novela predstavuje jednoznačný útok na základy samospráv, medzi ktoré určite patrí slobodný výber svojich zástupcov v obecných samosprávach. Tento útok spočíva: a) v zásadnej zmene spôsobu výberu členov samospráv, keď by sa novelou zmenil doterajší spôsob voľby, keď územie obcí a miest je rozdelené na viac viacmandátových volebných obvodov a poslanci sú tak viazaní k jednotlivým ich častiam a umožňujú občanovi voličovi výber poslancov zo svojho miesta bydliska v obci a priamy kontakt s ním, na jeden jediný viacmandátový volebný obvod. Účelom samospráv nie je prijímanie zákonov, kde toto by nespôsobovalo až taký problém. Vieme dobre, že samosprávy sa zaoberajú najmä riešením problémov jednotlivých častí obcí, miest, čo táto novela úplne znemožní. Veľmi ľahko sa môže stať, že zastúpenie trebárs v Bratislave, ktoré sa tu spomínalo, ale na istú ilustráciu je to vhodný príklad, mestské zastupiteľstvo Bratislavy bude tvorené len zo zástupcov trebárs bývajúcich v Starom Meste a problémy ostatných častí bude problematické nanášať; b) v praktickej likvidácii nezávislých kandidátov, respektíve vo vytvorení takých prekážok ako mnohonásobné zvýšenie kvóra potrebných podpisov pod petíciu na ich podporu najmä vo veľkých obciach a mestách, resp. pre nezávislého kandidáta na primátora, napríklad v Bratislave bude potrebných vyše 35 tisíc podpisov, čo vlastne znemožní kandidatúru nezávislých kandidátov; c) zavedenie percentuálnych kvór pre menšiny zjavne protiústavným ustanovením navrhuje zloženie zástupcov občanov v zastupiteľstvách nie podľa kvalít, ale podľa národností. Verím, tak ako sa to už spomenulo predo mnou, že v prípade prijatia tohto zákona to Ústavný súd zruší. 2. Novela dáva základ pre jednofarebné zastupiteľstvá už spomínaným hlasovaním za stranícku kandidátku. Tu by som sa chcel trošku zastaviť, lebo to zatiaľ nikto nespomenul. Dáva aj základ pre pomerne veľmi často sa opakujúce možnosti odvolávania starostov a primátorov, pokiaľ sa takémuto jednofarebnému zastupiteľstvu dotyčný nebude páčiť. Vieme dobre, že aj teraz sa to deje, ale predsa len treba už pomerne reálne dôvody na to, aby sa zhodla drvivá väčšina poslancov zastupiteľstva na tom, že daný primátor alebo starosta vykonáva svoju funkciu zle a treba ho vymeniť. V prípade tejto novely a v prípade jej prijatia sa umožní vytvoriť tieto jednofarebné zastupiteľstvá a ak bude starosta, primátor z iného politického zoskupenia alebo iných názorov, jednoducho partia sa dohodne, pán starosta pôjde. Obávam sa, že toto permanentne hrozí. Áno, napríklad pán kolega Rea, aj vás sa to môže týkať, vašich ľudí, presne takto komplikujete život Slovensku, ako touto novelou návrhu zákona. Pri zvažovaní, čo viedlo k takémuto návrhu novely, mi vyšlo iba jedno - snaha HZDS umelým spôsobom zabezpečiť hegemóniu, keď je ohrozená jej hegemónia vo veľkom parlamente, v Národnej rade, zabezpečiť si aspoň hegemóniu v obecných samosprávach, ale nie pre súčasnú koalíciu, ktorú momentálne potrebuje na presadenie tohto zákona, ale len a len pre seba. Áno, len pre zástupcov HZDS, pričom pri prekabátení poslancov SNS robí akože ústupok v podobe percent pre menšiny. Tento ústupok však v prípade prijatia tejto novely, ako som povedal, verím, že Ústavný súd zruší. Novela je podľa môjho názoru a skúseností s hlasovaním v tejto ctenej snemovni nevylepšiteľná, treba ju odmietnuť ako celok. Dávam preto tento procedurálny návrh: V zmysle § 83 ods. 1 zákona Národnej rady Slovenskej republiky číslo 350/1996 Z. z. o rokovacom poriadku navrhujem, aby sa Národná rada ďalej nezaoberala týmto návrhom. Ešte by som žiadal na osobitné hlasovanie body 8, 15, 40 a 42 v prípade, že neprejde môj procedurálny návrh. A krátka poznámka k vystúpeniu pána Zahatlana, že tento zákon je demokratický. Áno, je to zákon, ale antidemokratický, znižuje hodnotu a veľkosť demokratických práv občanov, obyvateľov našich miest a obcí tým, že im nanucuje niečo, čo nie je pre nich prijateľné a prirodzené. Súhlasím s tým, že pán poslanec Bajan sa zúčastnil, má leví podiel na tom, že sa podarilo odstrániť niektoré, ale technické problémy. To zlo, ktoré tento zákon obsahuje, tam ostalo naďalej, a to sú tie veci, ktoré som spomenul. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u157" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u157.p1">Faktická poznámka - pán poslanec Zahatlan.</seg>
            </u>
            <u xml:id="ParlaMint-SK_1998-06-30-t1m49.u158" who="#KarolZahatlan.1958" ana="#regular">
               <seg xml:id="ParlaMint-SK_1998-06-30-t1m49.u158.p1">Ďakujem pekne za slovo, pán predseda. Som rád, že pán Miklušičák ma chce poúčať z demokracie, on sa demokraticky v celom parlamente tváril, ale ja, keď som hovoril o demokratickosti toho návrhu novely zákona, tak som hovoril, že si občan môže vybrať alebo osobnosti, alebo si môže vybrať politický subjekt. Asi ma dosť pozorne nepočúva, ale jemu sa to stáva dosť často. Ďakujem.</seg>
            </u>
            <u xml:id="ParlaMint-SK_1998-06-30-t1m49.u159" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u159.p1">Pán poslanec Rea, v rámci rozpravy? Nech sa páči.</seg>
            </u>
            <u xml:id="ParlaMint-SK_1998-06-30-t1m49.u160" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u160.p1">Prosil by som, aby som to ešte uviedol v rámci rozpravy, v spoločnej správe pod bodom 14 je iba technická vec, je tam bod 14. K bodu 12 - má tam byť napísané § 14 ods. 1, tam chýba vsuvka. Bod 18, je tam prepísaná veta: Znenie legislatívnej skratky "združenie" vo všetkých paragrafoch zákona vypustiť. Je to až v bode 19 a tam je to nadbytočné. V bodoch 39 a 40 vypustiť "združenie", pretože v predchádzajúcich ustanoveniach vypúšťame ustanovenia o združení a Matici slovenskej, takže je tam to slovo nadbytočné. Je to len v dôsledku technického prepisu, takže som to chcel uviesť, aby to bolo v zápise, aby neboli dohady o hlasovaní.</seg>
            </u>
            <u xml:id="ParlaMint-SK_1998-06-30-t1m49.u161" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u161.p1">Ďakujem. S faktickou poznámkou sa ešte hlási pán poslanec Kováč k pánu poslancovi Miklušičákovi.</seg>
            </u>
            <u xml:id="ParlaMint-SK_1998-06-30-t1m49.u162" who="#RomanKováč.1940" ana="#regular">
               <seg xml:id="ParlaMint-SK_1998-06-30-t1m49.u162.p1">Nie, mám procedurálny návrh. Ak dovolíte, pán predseda, chcel by som navrhnúť nášmu parlamentu, aby sme v tejto chvíli urobili prestávku.</seg>
            </u>
            <u xml:id="ParlaMint-SK_1998-06-30-t1m49.u163" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u163.p1">Pán poslanec, môžeme, ale predpokladal som, že skončíme rozpravu a pán minister povie záverečné slovo.</seg>
            </u>
            <u xml:id="ParlaMint-SK_1998-06-30-t1m49.u164" who="#RomanKováč.1940" ana="#regular">
               <seg xml:id="ParlaMint-SK_1998-06-30-t1m49.u164.p1">Dobre. Tak potom by som požiadal o prestávku.</seg>
            </u>
            <u xml:id="ParlaMint-SK_1998-06-30-t1m49.u165" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u165.p1">Končím rozpravu k tomuto bodu programu. Pýtam sa pána ministra, či sa chce vyjadriť. Nech sa páči, pán minister.</seg>
            </u>
            <u xml:id="ParlaMint-SK_1998-06-30-t1m49.u166" who="#GustávKrajči.1951" ana="#regular">
               <seg xml:id="ParlaMint-SK_1998-06-30-t1m49.u166.p1">Vážený pán predseda, vážená Národná rada Slovenskej republiky, dovoľte mi, aby som sa vyjadril k vystúpeniam, ktoré tu zazneli, a v podstate musím povedať, že táto rozprava sa niesla v duchu, ktorý môžeme rozdeliť na dve časti. Po prvé, je to politická rovina, a po druhé, vecná rovina. Zameral by som sa skôr na vecnú rovinu, pretože ako predkladatelia zákona sme sledovali určitú filozofiu a cieľ, ktorý chceme týmto zákonom dosiahnuť. Predovšetkým ide o to, aby účasť národnostných menšín na riešení vecí verejných bola zabezpečená aj formou zákona, nielen národnostnej menšiny maďarskej, ktorá má zastúpenie tak v Národnej rade Slovenskej republiky, ako aj v niektorých mestských a obecných zastupiteľstvách, ale aj iných národnostných menšín, ktoré nemajú zastúpenie ani v Národnej rade, a dokonca nemajú ani zastúpenie v mestských a obecných zastupiteľstvách. Aspoň touto formou sme chceli umožniť, aby sa tieto menšiny mohli podieľať na riešení vecí verejných, aby mali prístup k rozvojovým programom svojich obcí, k možnosti zapájania sa do týchto aktivít. Pokiaľ toto riešenie považujete za nedemokratické, som z toho prekvapený, pretože práve tá menšina, ktorá z toho získa najviac, a to je znovu maďarská menšina, pretože získa podiel aj na zastupiteľstvách, kde doteraz nemá podiel, najviac vystupuje voči tomu a svedčí to o tom, že nemá záujem na riešení týchto vecí. Veľmi zaujímavé je vystúpenie pána Čarnogurského, ktorý vysvetľuje logiku predkladateľov zákona, ako keby bol jasnovidec a vsúva nám do úst, že sme pripravili deštrukčný zákon a že s tým máme skúsenosti. Ja si myslím, že takéto vyjadrenia nie sú hodné politika pána Čarnogurského. Pokiaľ ide o spoluprácu pri zlepšovaní tohto zákona, chcel by som naozaj povedať, že vo výboroch Národnej rady Slovenskej republiky bola atmosféra, ktorá smerovala k tomu, aby sme tento zákon určitým spôsobom zlepšili a podarilo sa veľmi veľa v tomto zákone urobiť tak, aby bol prijateľný pre túto Národnú radu ako aj pre občanov. Prekvapuje ma vystúpenie pána poslanca Bárdosa o mojej účasti vo výbore, pretože tento výbor mal plánovaný úplne iný termín zasadnutia, termín výboru bol zmenený a kvôli pánu Bárdosovi som si musel zmeniť program a prišiel som vo večerných hodinách povzbudiť ho pri riešení tých problémov, ktoré mal. Kritizuje tu, že som nebol vo výbore. Pán Bárdos, keď dodržíte termín a čas, s radosťou prídem. Ďalšia je otázka, či sme menili volebný systém na pomerný alebo nejaký iný zmiešaný systém. Chcem povedať, že systém tohto zákona je zachovaný, je to systém väčšinový, tak ako bol v predchádzajúcom zákone, a každý občan má právo zakrúžkovať na kandidátke toho občana, ktorého si zvolí, toho, ktorého si vyberie. A nebojte sa, že občania na miestnej úrovni nebudú poznať 500 alebo 600 kandidátov a v menších obciach tých 50-60. Veľmi dobre sa navzájom poznajú a veľmi dobre budú vedieť, koho majú zakrúžkovať. A pokiaľ sa občan rozhodne, že jeho záujmy bude presadzovať nejaká politická strana, ktorú si zakrúžkuje a jej kandidátov zvolí, to je zase jeho slobodné rozhodnutie. Je to systém K. O. Samozrejme, že je to systém K. O., ale nielen v prospech HZDS, ale aj v prospech vás. Robte politickú prácu tak, aby ste vyhrali, skloníme sa pred vaším úspechom. Čo sa týka obvodov, v predloženom vládnom návrhu zákona o voľbách do orgánov samosprávy obcí sa venovala pozornosť predovšetkým problematike utvárania jedného viacmandátového volebného obvodu pre voľby do obecných zastupiteľstiev a otázke zmeny volebného systému z väčšinového na pomerný. K tomuto si dovoľujem uviesť toto: Vládny návrh zákona o voľbách do orgánov samosprávy obcí predpokladá v § 9, že pre voľby do obecných a mestských zastupiteľstiev bude každá obec tvoriť jeden viacmandátový volebný obvod. Táto úprava vychádza zo skutočnosti, že podľa navrhnutej novely sa má rešpektovať národnostné a etnické zloženie obyvateľstva obcí a miest. Návrh sa preto musí vyrovnať so skutočnosťou, že výsledky ostatného sčítania ľudí, domov a bytov sú číselne vyjadrené za jednotlivé obce a mestá. Údaje o zložení obyvateľstva obcí a miest podľa národnostného a etnického zloženia nie sú k dispozícii podľa volebných obvodov. To znamená, že v prípade utvorenia viacerých viacmandátových volebných obvodov v obciach by bolo vylúčené určiť počet kandidátov národnostných menšín alebo etnických skupín do utvorených viacmandátových volebných obvodov. Z uvedeného dôvodu predložený návrh ráta s utvorením jedného viacmandátového volebného obvodu v obci pre voľby poslancov obecných zastupiteľstiev. Tým chcem povedať, že aj keď návrhy, ktoré predložil pán Bajan, aj pán Ftáčnik, majú svoje racionálne jadro, v tejto situácii sa už tieto nedajú riešiť, pretože by bolo treba meniť celú filozofiu zákona, čo vzhľadom na čas, ktorý je, nie je možné. Čo sa týka vystúpenia pána Kvardu, či možno používať miestny rozhlas, myslím si, že keby si prečítal dôvodovú správu gestorského výboru, už by tam našiel zmenu. Po prijatí pripomienky číslo 36 spoločnej správy, ktorú odporúča gestorský výbor prijať, sa upraví vládny návrh tak, aby bolo jednoznačné, že volebná kampaň sa môže robiť aj v miestnom rozhlase alebo v miestnom televíznom vysielaní, obec ale musí zabezpečiť rovnosť podmienok pre kandidujúce subjekty. Vzhľadom na tieto pripomienky, ktoré existovali, chcel by som sa už zastaviť len pri poslednej, kde sa hovorilo o zákone na ochranu osobných údajov. Tak ako sa to spomínalo v uvedenom paragrafe v odseku 2, je potrebné, aby súhlas na zverejnenie tohto údaja dal príslušný občan. Myslím si, že ten, ktorý chce kandidovať, s radosťou takýto údaj poskytne, a tak sa zákon v plnej miere rešpektuje. Vážené pani poslankyne, páni poslanci, vzhľadom na pripomienky, ktoré boli, aj vzhľadom na čas, ktorý je pred voľbami, navrhujem, aby tento zákon bol prijatý v zmysle pripomienok gestorského výboru Národnej rady Slovenskej republiky. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u167" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u167.p1">Ďakujem, pán minister. Pán poslanec, budete sa ešte vyjadrovať?</seg>
            </u>
            <u xml:id="ParlaMint-SK_1998-06-30-t1m49.u168" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u168.p1">Vážený predseda, vážený pán minister, kolegyne, kolegovia, skutočne by som chcel odmietnuť názor, ktorý tu odznel z úst poslancov, že je tu istý útok na samosprávu. Nie, je to zákon o voľbách do orgánov samosprávy, takže nie je tu žiadny útok na samosprávu. Naopak, ja proti tomu protestujem. Samospráva je základný demokratický komunálny princíp, aj v politike Hnutia za demokratické Slovensko bol, je, aj zostáva. To dávam všetkým na vedomie a verejne. Keď je niekto proti a bude namietať, že vláda alebo poslanci majú isté návrhy, ktoré by podľa nich smerovali k takému, tak to nie je pravda. Je to bohapustá lož, pretože mnohokrát tie vyjadrenia sú aj z neznalosti predloženého návrhu zákona, mnohokrát sú z neznalosti zákona o obecnom zriadení a mnohokrát aj tohto zákona, o ktorom práve rokujeme, ktorý predložila vláda. Mali sme teraz dostatočný priestor na to, keďže sme ho na predchádzajúcej schôdzi neschválili, aby sme si mohli dokonalejšie preštudovať návrhy toho zákona. Napriek tomu dnes v rozprave odzneli otázky a návrhy, že znemožňujeme napríklad nezávislým poslancom kandidovať, že tam chceme istý počet podpisov. Nie je to pravda. Navrhli sme v našom výbore tých 10 % iba pre nezávislého starostu a primátora, poslancov sme sa nedotkli. Ešte k niektorým otázkam, že zavádzame iný ako väčšinový systém, tým, ktorí to povedali, prosím vás pekne, už keď neveríte mne, neveríte predkladateľovi, jasne to povedal pán poslanec Ftáčnik, že je to klasický väčšinový systém, takže opravte si vlastné názory, ktoré ste tu uvádzali. Pán poslanec Čarnogurský vyhlásil, že iba voliči SDK vedia narátať do osemdesiat. Prosím, aby sme to všetci dobre zobrali na vedomie a potom to ostatným voličom povedali, že pán poslanec Čarnogurský tak ako vždy, je to jeho záľuba, tu straší. Len neviem, prečo ešte nepovedal a nestrašil nás tu Juhosláviou alebo Bosnou, lebo to je u neho zvykom, že používa tento syndróm. Ďakujem.</seg>
            </u>
            <u xml:id="ParlaMint-SK_1998-06-30-t1m49.u169" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u169.p1">Ďakujem. Pán spoločný spravodajca, chcem sa vás opýtať, či potrebujete čas na spracovanie pripomienok.</seg>
            </u>
            <u xml:id="ParlaMint-SK_1998-06-30-t1m49.u170" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u170.p1">Ja by som ani ten čas nepotreboval, ale je toľko pozmeňujúcich návrhov, predkladali ich poslanci teraz, aj z predchádzajúcej schôdze je niekoľko, musím si to u jednotlivých predkladateľov overiť, ktoré treba predložiť a ktoré nie. Myslím si, že by bolo dobre hlasovať zajtra ráno a dať hlasovanie o tomto zákone hneď ako prvý bod.</seg>
            </u>
            <u xml:id="ParlaMint-SK_1998-06-30-t1m49.u171" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u171.p1">Počuli ste, pani poslankyne, páni poslanci, je tu návrh na prestávku. Myslím si, že prestávku dávať teraz nemá význam. Dohodneme sa, že budeme pokračovať hlasovaním zajtra ráno o 9.00 hodine. Ďakujem. Prajem vám príjemný večer. Dovidenia.</seg>
            </u>
            <note type="date">Druhý deň rokovania 49. schôdze Národnej rady Slovenskej republiky 1. júla 1998</note>
            <u xml:id="ParlaMint-SK_1998-06-30-t1m49.u172" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u172.p1">Vážené pani poslankyne, vážení páni poslanci, otváram druhý deň rokovania 49. schôdze Národnej rady Slovenskej republiky. Podľa § 23 ods. 3 zákona o rokovacom poriadku na dnešnú schôdzu sa ospravedlnili páni poslanci a pani poslankyne Bauerová, Benčík, Pribilinec, Švec, Vavrík, Sečánsky. Rokovanie o vládnom návrhu zákona, ktorým sa mení a dopĺňa zákon Slovenskej národnej rady číslo 346/1990 Zb. o voľbách do orgánov samosprávy obcí v znení neskorších predpisov a o zmene a doplnení niektorých zákonov sme včera prerušili pred hlasovaním o pozmeňujúcich a doplňujúcich návrhoch. Prosím pána spoločného spravodajcu, aby zaujal svoje miesto, a takisto pána ministra. Takže môžeme pristúpiť k hlasovaniu. Nie je počuť, zrejme nie je zvuk vo všetkých poslaneckých mikrofónoch.</seg>
            </u>
            <u xml:id="ParlaMint-SK_1998-06-30-t1m49.u173" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u173.p1">Môžem kričať, ale už je to, myslím si, dobré.</seg>
            </u>
            <u xml:id="ParlaMint-SK_1998-06-30-t1m49.u174" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u174.p1">Ak to počuť, hovorte, to sú veľké mikrofóny.</seg>
            </u>
            <u xml:id="ParlaMint-SK_1998-06-30-t1m49.u175" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u175.p1">Dobre. Ďakujem pekne. Takže dovoľte mi, aby som uvádzal hlasovanie o návrhoch k prerokúvanému návrhu zákona, tak ako vzišli z rozpravy. Odznelo niekoľko procedurálnych návrhov, všetky sa týkali § 83 ods. 1, aby sme nepokračovali v rokovaní o tomto zákone. Takže to by bolo prvé hlasovanie, a tým by sme aj vyčerpali všetky návrhy, ktoré poslanci dali v rozprave k tomuto návrhu zákona ako procedurálne návrhy.</seg>
            </u>
            <u xml:id="ParlaMint-SK_1998-06-30-t1m49.u176" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u176.p1">Pán poslanec, prečítajte všetky mená poslancov, ktorí dali procedurálny návrh podľa § 83, aby nedošlo potom k protestom, že sme niekoho opomenuli.</seg>
            </u>
            <u xml:id="ParlaMint-SK_1998-06-30-t1m49.u177" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u177.p1">Pán poslanec Kvarda vystúpil s takým návrhom, pán poslanec Nagy vystúpil s takým návrhom a pán poslanec Miklušičák. Pripojil sa k tomu aj pán poslanec Köteles.</seg>
            </u>
            <u xml:id="ParlaMint-SK_1998-06-30-t1m49.u178" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u178.p1">Čiže títo páni poslanci dali návrh podľa § 83 ods. 1. Prosím, hlasujeme, prezentujte sa. Sú to procedurálne návrhy, ktoré sa týkajú vrátenia tohto zákona, teda nepokračovať v rokovaní. <note type="narrative">Hlasovanie.</note> Prezentovalo sa 124 poslancov. Za návrh hlasovalo 53 poslancov. Proti návrhu hlasovalo 59 poslancov. Hlasovania sa zdržalo 12 poslancov. Takže procedurálne návrhy neprešli a môžeme pristúpiť k hlasovaniu o návrhoch zo spoločnej správy.</seg>
            </u>
            <u xml:id="ParlaMint-SK_1998-06-30-t1m49.u179" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u179.p1">Budeme teda pokračovať hlasovaním podľa bodov spoločnej správy. V rozprave okrem bodov, ktoré som navrhol na osobitné hlasovanie ja, pán poslanec Bajan navrhol na osobitné hlasovanie bod 8 spoločnej správy. Budeme postupovať tak, ako sme vystúpili v rozprave. Takže hlasujeme o bode 8, ktorý navrhol pán poslanec Bajan na osobitné hlasovanie.</seg>
            </u>
            <u xml:id="ParlaMint-SK_1998-06-30-t1m49.u180" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u180.p1">Pán poslanec, najskôr musíme hlasovať o bodoch zo spoločnej správy a potom budeme hlasovať o tých návrhoch, ktoré vyšli z rozpravy.</seg>
            </u>
            <u xml:id="ParlaMint-SK_1998-06-30-t1m49.u181" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u181.p1">Dobre, beriem späť. Ospravedlňujem sa. Môj pôvodný návrh v spoločnej správe bol osobitne hlasovať o bodoch 2, 4, 11, 19, 31, 34 a 36. Takže budeme hlasovať o bode 2. Gestorský výbor ho odporúča prijať.</seg>
            </u>
            <u xml:id="ParlaMint-SK_1998-06-30-t1m49.u182" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u182.p1">Takže, prosím, budeme hlasovať o bode 2 zo spoločnej správy. Prosím, prezentujme sa a hlasujme. <note type="narrative">Hlasovanie.</note> Prezentovalo sa 124 poslancov. Za návrh hlasovalo 120 poslancov. Proti návrhu nehlasoval nikto. Hlasovania sa zdržal 1 poslanec. Nehlasovali 3 poslanci. Tento bod sme prijali.</seg>
            </u>
            <u xml:id="ParlaMint-SK_1998-06-30-t1m49.u183" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u183.p1">Budeme pokračovať hlasovaním o bode 4, ako som ho navrhol v rozprave. Gestorský výbor ho odporúča prijať.</seg>
            </u>
            <u xml:id="ParlaMint-SK_1998-06-30-t1m49.u184" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u184.p1">Hlasujeme o bode 4 zo spoločnej správy. <note type="narrative">Hlasovanie.</note> Prezentovalo sa 125 poslancov. Za návrh hlasovalo 122 poslancov. Proti návrhu nehlasoval nikto. Hlasovania sa zdržal 1 poslanec. Nehlasovali 2 poslanci. Tento bod sme prijali.</seg>
            </u>
            <u xml:id="ParlaMint-SK_1998-06-30-t1m49.u185" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u185.p1">Budeme pokračovať hlasovaním o bode 11. Gestorský výbor ho odporúča prijať.</seg>
            </u>
            <u xml:id="ParlaMint-SK_1998-06-30-t1m49.u186" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u186.p1">Hlasujeme o bode 11 zo spoločnej správy. <note type="narrative">Hlasovanie.</note> Prezentovalo sa 122 poslancov. Za návrh hlasovalo 107 poslancov. Proti návrhu nehlasoval nikto. Hlasovania sa zdržalo 13 poslancov. Nehlasovali 2 poslanci. Tento bod sme prijali.</seg>
            </u>
            <u xml:id="ParlaMint-SK_1998-06-30-t1m49.u187" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u187.p1">Budeme pokračovať v hlasovaní bodom 19. Gestorský výbor ho odporúča prijať.</seg>
            </u>
            <u xml:id="ParlaMint-SK_1998-06-30-t1m49.u188" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u188.p1">Takže hlasujeme o bode 19 spoločnej správy. <note type="narrative">Hlasovanie.</note> Prezentovalo sa 122 poslancov. Za návrh hlasovalo 121 poslancov. Proti návrhu nehlasoval nikto. Hlasovania sa zdržal 1 poslanec. Prijali sme aj tento bod.</seg>
            </u>
            <u xml:id="ParlaMint-SK_1998-06-30-t1m49.u189" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u189.p1">Môžeme pokračovať hlasovaním o bode 31 spoločnej správy. Gestorský výbor ho odporúča prijať.</seg>
            </u>
            <u xml:id="ParlaMint-SK_1998-06-30-t1m49.u190" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u190.p1">Takže hlasujeme o bode 31 takisto s pozitívnym hodnotením gestorského výboru. <note type="narrative">Hlasovanie.</note> Prezentovalo sa 127 poslancov. Za návrh hlasovalo 104 poslancov. Proti návrhu hlasovali 4 poslanci. Hlasovania sa zdržalo 17 poslancov. Nehlasovali 2 poslanci. Tento návrh sme prijali.</seg>
            </u>
            <u xml:id="ParlaMint-SK_1998-06-30-t1m49.u191" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u191.p1">Budeme pokračovať, pán predseda, bodom 36, ktorý gestorský výbor odporúča tiež prijať. <vocal type="noise"><desc>Hlasy v pléne.</desc></vocal> Bod 34, pardon. Gestorský výbor ho odporúča prijať.</seg>
            </u>
            <u xml:id="ParlaMint-SK_1998-06-30-t1m49.u192" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u192.p1">Takže hlasujeme o bode 34 zo spoločnej správy. Gestorský výbor ho odporúča prijať. <note type="narrative">Hlasovanie.</note> Prezentovalo sa 126 poslancov. Za návrh hlasovalo 77 poslancov. Proti návrhu hlasovalo 46 poslancov. Hlasovania sa zdržali 3 poslanci. Prijali sme tento návrh.</seg>
            </u>
            <u xml:id="ParlaMint-SK_1998-06-30-t1m49.u193" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u193.p1">Môžeme pokračovať hlasovaním o bode 36 spoločnej správy, ktorý gestorský výbor odporúča tiež prijať.</seg>
            </u>
            <u xml:id="ParlaMint-SK_1998-06-30-t1m49.u194" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u194.p1">Hlasujeme o bode 36 spoločnej správy. Gestorský výbor ho navrhuje prijať. <note type="narrative">Hlasovanie.</note> Prezentovalo sa 125 poslancov. Za návrh hlasovalo 124 poslancov. Proti návrhu nehlasoval nikto. Hlasovania sa zdržal 1 poslanec. Prijali sme tento návrh.</seg>
            </u>
            <u xml:id="ParlaMint-SK_1998-06-30-t1m49.u195" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u195.p1">Môžeme pokračovať, pán predseda, hlasovaním o bodoch spoločnej správy, ktoré som odporučil prijať a hlasovať o nich spoločne s tým, že vylúčim body, ktoré boli v rozprave vyňaté na samostatné hlasovanie. Prosím pánov poslancov, aby dávali pozor, o ktoré body ide. Ideme postupne. Budeme teraz hlasovať o bodoch spoločnej správy 5, 6, 7, 9, 10, 12, 13, 16, 17, 18, 21, 22, 23, 25, 26, 28, 29, 30, 35, 37, 38, 39, 41, 43, 44 a 45. Toto sú body, o ktorých navrhujem hlasovať spoločne a gestorský výbor ich odporúča prijať.</seg>
            </u>
            <u xml:id="ParlaMint-SK_1998-06-30-t1m49.u196" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u196.p1">Prezentujme sa a hlasujme o bodoch, tak ako ich prečítal pán spoločný spravodajca. Gestorský výbor odporúča tieto body prijať. <note type="narrative">Hlasovanie.</note> Prezentovalo sa 127 poslancov. Za návrh hlasovalo 127 poslancov. Proti návrhu nehlasoval nikto. Hlasovania sa nezdržal nikto. Takže tieto body sme prijali.</seg>
            </u>
            <u xml:id="ParlaMint-SK_1998-06-30-t1m49.u197" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u197.p1">Pán predseda, teraz budeme hlasovať spoločne o bodoch, ktoré gestorský výbor odporúča neprijať, a sú to body 1 a 3.</seg>
            </u>
            <u xml:id="ParlaMint-SK_1998-06-30-t1m49.u198" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u198.p1">Takže prezentujme sa a hlasujme o bodoch 1 a 3 spoločnej správy. Gestorský výbor ich odporúča neprijať. <note type="narrative">Hlasovanie.</note> Prezentovalo sa 129 poslancov. Za návrh hlasovalo 10 poslancov. Proti návrhu hlasovalo 90 poslancov. Hlasovania sa zdržalo 28 poslancov. Nehlasoval 1 poslanec. Bod 1 a 3 spoločnej správy sme neprijali.</seg>
            </u>
            <u xml:id="ParlaMint-SK_1998-06-30-t1m49.u199" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u199.p1">Môžeme teraz pokračovať hlasovaním o bodoch spoločnej správy, ktoré boli vyňaté na samostatné hlasovanie. Prvý vystúpil pán poslanec Bajan a žiadal hlasovať samostatne o bode 8. Gestorský výbor odporúča neprijať tento bod.</seg>
            </u>
            <u xml:id="ParlaMint-SK_1998-06-30-t1m49.u200" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u200.p1">Prosím, prezentujme sa a hlasujme o bode 8 zo spoločnej správy. <note type="narrative">Hlasovanie.</note> Prezentovalo sa 127 poslancov. Za návrh hlasovalo 58 poslancov. Proti návrhu hlasovalo 58 poslancov. Hlasovania sa zdržalo 10 poslancov. Nehlasoval 1 poslanec. Neprijali sme tento návrh.</seg>
            </u>
            <u xml:id="ParlaMint-SK_1998-06-30-t1m49.u201" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u201.p1">Ako ďalší vystúpil v rozprave podpredseda Národnej rady pán Ľupták a dal návrh, aby sme hlasovali o bode 40 samostatne.</seg>
            </u>
            <u xml:id="ParlaMint-SK_1998-06-30-t1m49.u202" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u202.p1">Prosím, prezentujme sa. Hlasujeme o bode 40. <vocal type="noise"><desc>Šum a hlasy v sále.</desc></vocal> <note type="narrative">Hlasovanie.</note> Prezentovalo sa 128 poslancov. Za návrh hlasovalo 77 poslancov. Proti návrhu hlasovalo 41 poslancov. Hlasovania sa zdržalo 6 poslancov. Nehlasoval 4 poslanci. Prijali sme aj tento návrh. Pán spoločný spravodajca v rozprave upozornil na to, že to vypadáva z textu.</seg>
            </u>
            <u xml:id="ParlaMint-SK_1998-06-30-t1m49.u203" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u203.p1">Prosil som, aby ste si to upravili, keďže sme to vypustili aj v zákone. Budeme pokračovať v hlasovaní o jednotlivých bodoch, ktoré som navrhol na samostatné hlasovanie. Je to bod 14.</seg>
            </u>
            <u xml:id="ParlaMint-SK_1998-06-30-t1m49.u204" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u204.p1">Takže hlasujeme o bode 14 zo spoločnej správy. <note type="narrative">Hlasovanie.</note> Prezentovalo sa 128 poslancov. Za návrh hlasovalo 51 poslancov. Proti návrhu hlasovalo 61 poslancov. Hlasovania sa zdržalo 13 poslancov. Nehlasovali 3 poslanci. Neprijali sme tento bod.</seg>
            </u>
            <u xml:id="ParlaMint-SK_1998-06-30-t1m49.u205" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u205.p1">Budeme pokračovať bodmi 20... Je tu návrh, podal som to ako poslanec v rozprave, aby sme o nich hlasovali spoločne, lebo spolu súvisia - vraciame lehoty do pôvodného stavu a všetky body súvisia len s lehotami.</seg>
            </u>
            <u xml:id="ParlaMint-SK_1998-06-30-t1m49.u206" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u206.p1">Musíte prečítať, ktoré body sú to.</seg>
            </u>
            <u xml:id="ParlaMint-SK_1998-06-30-t1m49.u207" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u207.p1">Sú to body 20, 24, 27, 32 a 33.</seg>
            </u>
            <u xml:id="ParlaMint-SK_1998-06-30-t1m49.u208" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u208.p1">Prosím, prezentujme sa a hlasujme o bodoch 20, 24, 27, 32 a 33. Sú to body, ktoré sa týkajú predĺženia technickej lehoty na prípravu volieb. <note type="narrative">Hlasovanie.</note> Prezentovalo sa 132 poslancov. Za návrh hlasovalo 52 poslancov. Proti návrhu hlasovalo 64 poslancov. Hlasovania sa zdržalo 14 poslancov. Nehlasovali 2 poslanci. Neprijali sme tieto body spoločnej správy.</seg>
            </u>
            <u xml:id="ParlaMint-SK_1998-06-30-t1m49.u209" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u209.p1">Dobre, takže budeme teraz pokračovať v hlasovaní, tak ako páni poslanci dali návrhy v rozprave. Ako prvý vystúpil pán poslanec Bajan a dal niekoľko pozmeňujúcich návrhov, najmä sme si doplnili jeho vystúpenie o jednu stranu pozmeňujúcich návrhov, ktoré tam pôvodne neboli. <vocal type="noise"><desc>Hlasy v sále.</desc></vocal> Takže budeme hlasovať o bodoch 15 a 42. Ospravedlňujem sa, ešte pán poslanec Miklušičák navrhol na samostatné hlasovanie body 8, 15, 40 a 42. O bodoch 8 a 40 sme hlasovali, teraz prosím dať hlasovať o bode 15.</seg>
            </u>
            <u xml:id="ParlaMint-SK_1998-06-30-t1m49.u210" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u210.p1">Takže hlasujeme najskôr o bode 15. Prosím, prezentujme sa a hlasujme. Je to bod 15 ešte zo spoločnej správy.</seg>
            </u>
            <u xml:id="ParlaMint-SK_1998-06-30-t1m49.u211" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u211.p1">Gestorský výbor ho odporúča prijať.</seg>
            </u>
            <note type="narrative">Hlasovanie.</note>
            <u xml:id="ParlaMint-SK_1998-06-30-t1m49.u212" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u212.p1">Prezentovalo sa 131 poslancov. Za návrh hlasovalo 101 poslancov. Proti návrhu hlasovalo 26 poslancov. Hlasovania sa zdržali 4 poslanci. Prijali sme tento bod.</seg>
            </u>
            <u xml:id="ParlaMint-SK_1998-06-30-t1m49.u213" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u213.p1">Posledný bod zo spoločnej správy, o ktorom je potrebné hlasovať, je bod 42. Gestorský výbor ho odporúča prijať.</seg>
            </u>
            <u xml:id="ParlaMint-SK_1998-06-30-t1m49.u214" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u214.p1">Takže hlasujeme o bode 42 zo spoločnej správy. <note type="narrative">Hlasovanie.</note> Prezentovalo sa 130 poslancov. Za návrh hlasovalo 91 poslancov. Proti návrhu hlasovalo 32 poslancov. Hlasovania sa zdržalo 6 poslancov. Nehlasoval 1 poslanec. Prijali sme tento bod spoločnej správy.</seg>
            </u>
            <u xml:id="ParlaMint-SK_1998-06-30-t1m49.u215" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u215.p1">Teraz môžeme hlasovať o pozmeňujúcich návrhoch, ktoré vzišli z rozpravy. Ako prvý predložil pozmeňujúce návrhy pán poslanec Bajan. Môžeme pristúpiť k hlasovaniu o nich. Na prvej strane je bod 1 a je to návrh na vypustenie bodu 5.</seg>
            </u>
            <u xml:id="ParlaMint-SK_1998-06-30-t1m49.u216" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u216.p1">Prosím, budeme hlasovať o návrhoch, ktoré vyplynuli z rozpravy. Hlasujeme o návrhu pána poslanca Bajana na vypustenie bodu 5. <note type="narrative">Hlasovanie.</note> Prezentovalo sa 128 poslancov. Za návrh hlasovalo 56 poslancov. Proti návrhu hlasovalo 44 poslancov. Hlasovania sa zdržalo 23 poslancov. Nehlasovalo 5 poslancov. Neprijali sme tento návrh.</seg>
            </u>
            <u xml:id="ParlaMint-SK_1998-06-30-t1m49.u217" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u217.p1">Budeme pokračovať ďalej. Myslím si, pán poslanec, že hlasovať o bode 2 je bezpredmetné, lebo sme prijali znenie zo spoločnej správy. V bode 3 vypustiť ods. 2 § 18 - keďže sme neprijali prvý pozmeňujúci návrh, môžeme to považovať za bezpredmetné. Ďalší návrh je bod 15 vypustiť a nahradiť ho iným znením. O tom sme hlasovali v bode 34 a prijali sme dikciu spoločnej správy, takže je tiež bezpredmetné o ňom hlasovať. <vocal type="noise"><desc>Hlas poslanca z pléna.</desc></vocal> Pán poslanec, budeme hlasovať, je to na vás, podľa mňa je to bezpredmetné.</seg>
            </u>
            <u xml:id="ParlaMint-SK_1998-06-30-t1m49.u218" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u218.p1">Zapnite mikrofón pánu poslancovi.</seg>
            </u>
            <u xml:id="ParlaMint-SK_1998-06-30-t1m49.u219" who="#VladimírBajan.1960" ana="#regular">
               <seg xml:id="ParlaMint-SK_1998-06-30-t1m49.u219.p1">Tomuto problému sme sa venovali v bodoch 29 a 30 spoločnej správy, ale vzhľadom na to, že tento návrh je iný, ako bol v spoločnej správe, treba o tom, samozrejme, hlasovať. Hlasujme, bude to rýchlejšie.</seg>
            </u>
            <u xml:id="ParlaMint-SK_1998-06-30-t1m49.u220" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u220.p1">Dobre, budeme hlasovať.</seg>
            </u>
            <u xml:id="ParlaMint-SK_1998-06-30-t1m49.u221" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u221.p1">Takže hlasujeme o bode 4 návrhov poslanca Bajana, pokiaľ ide o vypustenie § 20 ods. 4.</seg>
            </u>
            <u xml:id="ParlaMint-SK_1998-06-30-t1m49.u222" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u222.p1">O bode 31 sme už hlasovali. Presne sme hlasovali o § 20 ods. 4 v spoločnej správe.</seg>
            </u>
            <u xml:id="ParlaMint-SK_1998-06-30-t1m49.u223" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u223.p1">Áno, už sme o tom hlasovali, nemôžeme o tom teraz hlasovať. To by sme menili text, ktorý sme už schválili. Takže budeme pokračovať ďalej.</seg>
            </u>
            <u xml:id="ParlaMint-SK_1998-06-30-t1m49.u224" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u224.p1">Aj pán poslanec Bajan s tým súhlasí.</seg>
            </u>
            <u xml:id="ParlaMint-SK_1998-06-30-t1m49.u225" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u225.p1">Prejdeme k bodu 5 pozmeňujúcich návrhov pána poslanca Bajana - vypustiť bod 24. Ale myslím si, že tiež sa nedá o tom hlasovať.</seg>
            </u>
            <u xml:id="ParlaMint-SK_1998-06-30-t1m49.u226" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u226.p1">Pán poslanec, ešte treba vyňať body, o ktorých máme hlasovať. Ale myslím si, že sme už hlasovali o všetkom.</seg>
            </u>
            <u xml:id="ParlaMint-SK_1998-06-30-t1m49.u227" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u227.p1">Je to bezpredmetné.</seg>
            </u>
            <u xml:id="ParlaMint-SK_1998-06-30-t1m49.u228" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u228.p1">Aj o bode 6 sme už hlasovali. Takže, pán poslanec, uveďte, o ktorom bode mám dať ešte hlasovať.</seg>
            </u>
            <u xml:id="ParlaMint-SK_1998-06-30-t1m49.u229" who="#VladimírBajan.1960" ana="#regular">
               <seg xml:id="ParlaMint-SK_1998-06-30-t1m49.u229.p1">O tomto sme v spoločnej správe nehlasovali, vypustiť bod 24, takto neznel žiaden pozmeňujúci návrh, len v rozprave. Takže odporúčam o tom hlasovať a veľmi rýchlo budeme za problémom.</seg>
            </u>
            <u xml:id="ParlaMint-SK_1998-06-30-t1m49.u230" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u230.p1">Dobre, pán poslanec má návrh k § 31 ods. 4 a my sme hlasovali tiež k § 31 ods. 4 pod bodom 39.</seg>
            </u>
            <vocal type="noise">
               <desc>Hlasy z pléna.</desc>
            </vocal>
            <u xml:id="ParlaMint-SK_1998-06-30-t1m49.u231" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u231.p1">Zapnite mikrofón pánu poslancovi Bajanovi.</seg>
            </u>
            <u xml:id="ParlaMint-SK_1998-06-30-t1m49.u232" who="#VladimírBajan.1960" ana="#regular">
               <seg xml:id="ParlaMint-SK_1998-06-30-t1m49.u232.p1">Pán spravodajca, v spoločnej správe je vypustiť z tohto odseku poslednú vetu, ja odporúčam vypustiť celý odsek. V tom je, myslím si, dosť jasný rozdiel.</seg>
            </u>
            <u xml:id="ParlaMint-SK_1998-06-30-t1m49.u233" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u233.p1">Ale o bode 24 sme už hlasovali, už sme ho raz schválili, a teraz budeme hlasovať o tom, že ho vypúšťame. Keby sme neboli o ňom hlasovali, tak áno. Už sme o ňom hlasovali a takto schválili, čiže v tomto hlasovaní nemôžeme teraz hlasovať o tom, že by sme... <vocal type="noise"><desc>Šum a hlasy z pléna.</desc></vocal> Len o jednej vete sme nehlasovali, o celom odseku sme hlasovali.</seg>
            </u>
            <u xml:id="ParlaMint-SK_1998-06-30-t1m49.u234" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u234.p1">Hlasovali sme o bode 24 vypustiť poslednú vetu a nahradiť ju. Dobre. Ak pán poslanec trvá na hlasovaní, dáme hlasovať.</seg>
            </u>
            <u xml:id="ParlaMint-SK_1998-06-30-t1m49.u235" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u235.p1">O to nejde, či trvá, ale, prosím, budeme hlasovať. Povedzte, o čom teraz hlasujeme.</seg>
            </u>
            <u xml:id="ParlaMint-SK_1998-06-30-t1m49.u236" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u236.p1">Vypustiť bod 24 z návrhu zákona.</seg>
            </u>
            <u xml:id="ParlaMint-SK_1998-06-30-t1m49.u237" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u237.p1">Prosím, prezentujme sa a hlasujme. Ale to nie je dobré. Nemôžeme hlasovať dvakrát. <note type="narrative">Hlasovanie.</note> Prezentovalo sa 138 poslancov. Za návrh hlasovalo 68 poslancov. Proti návrhu hlasovalo 49 poslancov. Hlasovania sa zdržalo 20 poslancov. Nehlasoval 1 poslanec. Neprijali sme tento návrh.</seg>
            </u>
            <u xml:id="ParlaMint-SK_1998-06-30-t1m49.u238" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u238.p1">Dobre, budeme pokračovať. Pán poslanec Bajan, z vašich návrhov, ktoré ste mi predložili, mám tu...</seg>
            </u>
            <vocal type="noise">
               <desc>Ruch v sále.</desc>
            </vocal>
            <u xml:id="ParlaMint-SK_1998-06-30-t1m49.u239" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u239.p1">Pokoj, páni poslanci.</seg>
            </u>
            <u xml:id="ParlaMint-SK_1998-06-30-t1m49.u240" who="#JozefRea.1948" ana="#chair">
               <seg xml:id="ParlaMint-SK_1998-06-30-t1m49.u240.p1">... ďalšie pozmeňujúce návrhy, tie doplnené. Bod 5 ešte nech pán poslanec Bajan vysvetlí, lebo o bode 5 sme hlasovali a je tu opäť.</seg>
            </u>
            <u xml:id="ParlaMint-SK_1998-06-30-t1m49.u241" who="#VladimírBajan.1960" ana="#regular">
               <seg xml:id="ParlaMint-SK_1998-06-30-t1m49.u241.p1">V rozprave som vystúpil s tým, že ak neprejde môj prvý pozmeňujúci návrh, alternatívou je teraz tento bod, ktorý máte na tej celej strane. Takže budeme hlasovať o znení prvej strany, čo máte v druhom pozmeňujúcom návrhu k bodu 5.</seg>
            </u>
            <u xml:id="ParlaMint-SK_1998-06-30-t1m49.u242" who="#JozefRea.1948" ana="#chair">
               <seg xml:id="ParlaMint-SK_1998-06-30-t1m49.u242.p1">Dobre, takže budeme hlasovať o alternatívnom návrhu pána poslanca Bajana, a je to znenie § 9 vrátane nadpisu upraviť. <vocal type="noise"><desc>Hlasy v sále.</desc></vocal> Pani poslankyňa sa pýta, prečo sme to dali dodatočne, ale to vzniklo tým, že pri rozmnožovaní nebol vytlačený.</seg>
            </u>
            <u xml:id="ParlaMint-SK_1998-06-30-t1m49.u243" who="#VladimírBajan.1960" ana="#regular">
               <seg xml:id="ParlaMint-SK_1998-06-30-t1m49.u243.p1">Len aby bolo jasné, tento problém s rozmnožením pozmeňujúceho návrhu je v tom poslednom, v už toľko spomínanom bode 24, ale momentálne sme opäť pri bode 5. V rozprave som vystúpil, že ak neprejde ten prvý návrh na vypustenie, tak som navrhol alternatívne znenie a teraz by sme o ňom mali hlasovať.</seg>
            </u>
            <u xml:id="ParlaMint-SK_1998-06-30-t1m49.u244" who="#JozefRea.1948" ana="#chair">
               <seg xml:id="ParlaMint-SK_1998-06-30-t1m49.u244.p1">Dobre, takže budeme hlasovať o znení § 9 vrátane nadpisu, ktorý navrhuje pán poslanec Bajan upraviť, tak ako je uvedené.</seg>
            </u>
            <u xml:id="ParlaMint-SK_1998-06-30-t1m49.u245" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u245.p1">Prosím, prezentujme sa a hlasujme. <note type="narrative">Hlasovanie.</note> Prezentovalo sa 134 poslancov. Za návrh hlasovalo 60 poslancov. Proti návrhu hlasovalo 44 poslancov. Hlasovania sa zdržalo 30 poslancov. Neprijali sme tento pozmeňujúci návrh.</seg>
            </u>
            <u xml:id="ParlaMint-SK_1998-06-30-t1m49.u246" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u246.p1">Budeme pokračovať, ale o ďalšom bode sme už hlasovali, ale to neprešlo, takže aj trojka je nadbytočná, aj štvorka. Pán poslanec, myslím si, že už nemáme o čom hlasovať, iba ak o bode 24.</seg>
            </u>
            <u xml:id="ParlaMint-SK_1998-06-30-t1m49.u247" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u247.p1">Aj päťka.</seg>
            </u>
            <u xml:id="ParlaMint-SK_1998-06-30-t1m49.u248" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u248.p1">No, hovorím, že už len o bode 24. Takže budeme hlasovať, pán predseda, ešte o poslednom návrhu pána poslanca Bajana, tak ako ho navrhol pán poslanec Bajan.</seg>
            </u>
            <u xml:id="ParlaMint-SK_1998-06-30-t1m49.u249" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u249.p1">Takže hlasujeme o poslednom pozmeňujúcom návrhu pána poslanca Bajana k bodu 24. Prosím, prezentujme sa a hlasujme. <note type="narrative">Hlasovanie.</note> Prezentovalo sa 136 poslancov. Za návrh hlasovalo 68 poslancov. Proti návrhu hlasovalo 40 poslancov. Hlasovania sa zdržalo 25 poslancov. Nehlasovali 3 poslanci. Neprijali sme tento pozmeňujúci návrh.</seg>
            </u>
            <u xml:id="ParlaMint-SK_1998-06-30-t1m49.u250" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u250.p1">Môžeme pokračovať v hlasovaní. Z vystúpení pánov poslancov pozmeňujúce návrhy v istom komplexne už podal iba pán poslanec Ftáčnik a navrhol aj hlasovanie v troch bodoch A, B, C. Prosím pána poslanca Ftáčnika, aby dával pozor, aby som sa nezmýlil v návrhoch na hlasovanie. O pozmeňujúcich návrhoch v časti A navrhuje hlasovať spoločne. Sú to body A1 až A9.</seg>
            </u>
            <u xml:id="ParlaMint-SK_1998-06-30-t1m49.u251" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u251.p1">Prosím, prezentujme sa a hlasujme o pozmeňujúcich návrhoch pána poslanca Ftáčnika, tak ako to uviedol spravodajca. <note type="narrative">Hlasovanie.</note> Prezentovalo sa 132 poslancov. Za návrh hlasovalo 51 poslancov. Proti návrhu hlasovalo 46 poslancov. Hlasovania sa zdržalo 34 poslancov. Nehlasoval 1 poslanec. Neprijali sme tento návrh.</seg>
            </u>
            <u xml:id="ParlaMint-SK_1998-06-30-t1m49.u252" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u252.p1">Pán poslanec Ftáčnik taktiež navrhuje o komplexe bodov B, teda B1 a B2 hlasovať spoločne. <vocal type="noise"><desc>Hlas z pléna.</desc></vocal> Takže tie sú bezpredmetné. V komplexe C pán poslanec navrhuje vypustiť § 27. S predkladateľom sme si to pozreli, mohol by som odporúčať, aby sme to prijali, je to iba technické riešenie, vypustenie bodu 27, ktorý sme vyriešili v inom bode zákona. Takže budeme hlasovať o návrhu C1, kde pán poslanec navrhuje vypustiť § 27.</seg>
            </u>
            <u xml:id="ParlaMint-SK_1998-06-30-t1m49.u253" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u253.p1">Takže, prosím, prezentujme sa a hlasujme.</seg>
            </u>
            <u xml:id="ParlaMint-SK_1998-06-30-t1m49.u254" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u254.p1">To je informovanie voličov a v zákone sme navrhli písomne informovať.</seg>
            </u>
            <note type="narrative">Hlasovanie.</note>
            <u xml:id="ParlaMint-SK_1998-06-30-t1m49.u255" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u255.p1">Prezentovalo sa 134 poslancov. Za návrh hlasovalo 113 poslancov. Proti návrhu hlasovalo 9 poslancov. Hlasovania sa zdržalo 11 poslancov. Nehlasoval 1 poslanec. Takže sme tento návrh prijali.</seg>
            </u>
            <u xml:id="ParlaMint-SK_1998-06-30-t1m49.u256" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u256.p1">Ďakujem pekne, pán predseda. Tým sme podľa mojich záznamov vyčerpali všetky hlasovania.</seg>
            </u>
            <vocal type="noise">
               <desc>Hlasy v sále.</desc>
            </vocal>
            <u xml:id="ParlaMint-SK_1998-06-30-t1m49.u257" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u257.p1">Ešte C2 do § 6a doplniť.</seg>
            </u>
            <u xml:id="ParlaMint-SK_1998-06-30-t1m49.u258" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u258.p1">My sme § 6a navrhli v spoločnej správe, to je nové znenie, schválili sme ho, a teraz pán poslanec chce, aby sme v tom schválenom § 6a robili isté úpravy.</seg>
            </u>
            <u xml:id="ParlaMint-SK_1998-06-30-t1m49.u259" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u259.p1">My sme schválili § 6a, ale on ho chce doplniť, čiže to je v poriadku, v tomto prípade len rozširuje to, čo sme schválili, takže tu sa môže hlasovať.</seg>
            </u>
            <u xml:id="ParlaMint-SK_1998-06-30-t1m49.u260" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u260.p1">Dobre, takže budeme hlasovať.</seg>
            </u>
            <u xml:id="ParlaMint-SK_1998-06-30-t1m49.u261" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u261.p1">Takže, prosím, prezentujme sa a hlasujme. <note type="narrative">Hlasovanie.</note> Prezentovalo sa 131 poslancov. Za návrh hlasovalo 63 poslancov. Proti návrhu hlasovalo 28 poslancov. Hlasovania sa zdržalo 40 poslancov. Neprijali sme tento návrh.</seg>
            </u>
            <u xml:id="ParlaMint-SK_1998-06-30-t1m49.u262" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u262.p1">Dobre, ďakujem pekne, takže netreba tam robiť ani redakčnú úpravu, keď sme ho neprijali. Budeme teda pokračovať v hlasovaní o zákone ako celku s prijatými pozmeňujúcimi a doplňujúcimi návrhmi.</seg>
            </u>
            <u xml:id="ParlaMint-SK_1998-06-30-t1m49.u263" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u263.p1">Keďže o tomto bode sme prijali, že ho prerokujeme formou skráteného konania, v legislatívnom pokračovaní sa nepoužijú obmedzenia na skrátenie lehôt. <vocal type="noise"><desc>Hlasy v sále.</desc></vocal> To nie je skrátené konanie? Je. Prijali sme skrátené legislatívne konanie, preto môžeme okamžite pristúpiť k tretiemu čítaniu. Takže pristupujeme k tretiemu čítaniu o vládnom návrhu zákona, ktorým sa mení a dopĺňa zákon Slovenskej národnej rady číslo 346/1990 Zb. o voľbách do orgánov samosprávy obcí v znení neskorších predpisov a o zmene a doplnení niektorých zákonov. Pani poslankyne, páni poslanci, otváram rozpravu k tomuto bodu. Nemám písomné prihlášky. Pýtam sa, či sa niekto hlási. Nehlási sa. Končím možnosť prihlásiť sa do rozpravy. Keďže v rámci tretieho čítania neboli žiadne pozmeňujúce návrhy, podľa § 86 zákona o rokovacom poriadku pristúpime k hlasovaniu o vládnom návrhu ako celku. Prosím, pani poslankyne, páni poslanci, budeme sa prezentovať a hlasovať o tomto návrhu ako celku. Prezentujme sa a hlasujme. <note type="narrative">Hlasovanie.</note> Prezentovalo sa 135 poslancov. Za návrh hlasovalo 76 poslancov. Proti návrhu hlasovalo 55 poslancov. Hlasovania sa zdržali 4 poslanci. Konštatujem, že sme tento vládny návrh zákona prijali. Ďakujem pánu ministrovi aj pánu spoločnému spravodajcovi.</seg>
            </u>
            <u xml:id="ParlaMint-SK_1998-06-30-t1m49.u264" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u264.p1">Dovoľte mi, aby som sa aj ja poďakoval za úspešné zavŕšenie tohto zákona.</seg>
            </u>
            <u xml:id="ParlaMint-SK_1998-06-30-t1m49.u265" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u265.p1">Pani poslankyne, páni poslanci, budeme pokračovať druhým čítaním o vládnom návrhu zákona, ktorým sa dopĺňa zákon Slovenskej národnej rady číslo 369/1990 Zb. o obecnom zriadení v znení neskorších predpisov a doplňujú sa ďalšie zákony. Chcem vám pripomenúť, že na prerokovanie uvedeného vládneho návrhu zákona Národná rada vyslovila súhlas takisto v skrátenom konaní. <vocal type="noise"><desc>Ruch v sále.</desc></vocal> Pani poslankyne, páni poslanci, prosím o pokoj v rokovacej miestnosti. Tento vlády návrh zákona ste dostali pred prvým čítaním ako tlač 998 a spoločnú správu výborov schválenú gestorským výborom ako tlač 998a. Vládny návrh zákona odôvodní minister vnútra Slovenskej republiky pán Gustáv Krajči. Prosím pána ministra.</seg>
            </u>
            <u xml:id="ParlaMint-SK_1998-06-30-t1m49.u266" who="#GustávKrajči.1951" ana="#regular">
               <seg xml:id="ParlaMint-SK_1998-06-30-t1m49.u266.p1">Ďakujem. Vážený pán predseda, vážené pani poslankyne, páni poslanci, ako sa tu už spomínalo pri prvom čítaní vládneho návrhu tohto zákona, ale i pri druhom čítaní vo výboroch, Ústava Slovenskej republiky, ako aj viaceré zákony, najmä zákon Slovenskej národnej rady číslo 369/1990 Zb. o obecnom zriadení v znení neskorších predpisov, poskytujú obciam a mestám široký okruh kompetencií. Ústava im umožňuje za podmienok určených zákonom samostatne hospodáriť...</seg>
            </u>
            <u xml:id="ParlaMint-SK_1998-06-30-t1m49.u267" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u267.p1">Prosím o pokoj, páni poslanci.</seg>
            </u>
            <u xml:id="ParlaMint-SK_1998-06-30-t1m49.u268" who="#GustávKrajči.1951" ana="#regular">
               <seg xml:id="ParlaMint-SK_1998-06-30-t1m49.u268.p1">... s vlastným majetkom a so svojimi finančnými prostriedkami, ako aj samostatne rozhodovať vo veciach územnej samosprávy, pričom povinnosti a obmedzenia im možno ukladať len zákonom. Je nesporné, že niektoré z ustanovení zákona o obecnom zriadení pri vytrhnutí z kontextu nevylučujú možnosť ich zneužitia takým výkladom, ktorý je v rozpore s ostatnými ustanoveniami tohto zákona. Zvlášť výrazne sa to prejavilo v poslednom čase v prípade miestnych referend, ktoré vyhlásili mestské zastupiteľstvá miest Štúrovo a Svätý Jur. Udalosti okolo týchto referend potvrdili dávnejšie známu skutočnosť, že v súčasnej právnej úprave niet nástrojov, ktoré by umožňovali účinne zabrániť obecným zastupiteľstvám prijímať uznesenia o vykonaní miestnych referend o celoštátnych záležitostiach nepatriacich do kompetencií obcí, ale niet ani nástrojov na nápravu väčšiny nezákonných uznesení týchto zastupiteľstiev. V oboch spomenutých prípadoch zastupiteľstvá nerešpektovali protest prokurátora a ďalším uznesením potvrdili svoje pôvodné rozhodnutia, a ani predbežné opatrenie súdu nezabránilo uskutočneniu miestneho referenda. Aj v mnohých iných prípadoch sa často stáva, že obecné zastupiteľstvo síce prerokuje protest prokurátora, ktorým namieta nesúlad všeobecne záväzného nariadenia obecného zastupiteľstva s ústavou a zákonmi, avšak opätovným uznesením potvrdí napadnuté uznesenie alebo všeobecne záväzné nariadenie obecného zastupiteľstva. Ústavný súd podľa ústavy môže na návrh generálneho prokurátora alebo vlády rozhodnúť o nesúlade s ústavou a zákonmi, ale len pokiaľ ide o uznesenie o schválení všeobecne záväzného nariadenia, a takéto uznesenie sa tým podľa ústavy stane neúčinným a najneskôr o pol roka aj neplatným. V právnom poriadku však úplne chýba možnosť dosiahnuť, aby stratilo účinnosť a platnosť uznesenie obecného zastupiteľstva, netýkajúce sa všeobecne záväzného nariadenia. Vzhľadom na to je potrebné vytvoriť právny priestor doplnením zákona o organizácii miestnej štátnej správy, aby aj okresné úrady mohli podávať návrhy na preskúmavanie právne sporných uznesení obecných zastupiteľstiev súdom. Súčasne treba v Občianskom súdnom poriadku vytvoriť právny priestor, aby nezávislé súdy boli nesporne oprávnené rozhodovať o zákonnosti uznesení obecných zastupiteľstiev...</seg>
            </u>
            <u xml:id="ParlaMint-SK_1998-06-30-t1m49.u269" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u269.p1">Páni poslanci, prosím o pokoj.</seg>
            </u>
            <u xml:id="ParlaMint-SK_1998-06-30-t1m49.u270" who="#GustávKrajči.1951" ana="#regular">
               <seg xml:id="ParlaMint-SK_1998-06-30-t1m49.u270.p1">... ako aj o uložení pokuty obci, ktorej zastupiteľstvo ani po podaní protestu prokurátora nezruší svoje uznesenie, ktoré je v rozpore so zákonom. Podľa zákona o prokuratúre totiž v štátnej správe v takomto prípade rozhodne nadriadený orgán, ale v samospráve takéhoto orgánu ani inštitútu niet. Súčasne je potrebné v zákone o obecnom zriadení explicitne vyjadriť súvislosť ustanovenia o práve obecného zastupiteľstva vyhlásiť hlasovanie obyvateľov obce aj pred rozhodnutím o ďalších dôležitých veciach s ustanovením, v ktorom sa vymedzuje okruh samosprávnych funkcií obce. Potrebné je i doplnenie zákona o obecnom zriadení o oprávnenie súdu uložiť pokutu obci, ktorej uznesenie obecného zastupiteľstva zrušil súd pre jeho nezákonnosť a ktorá napriek tomu pokračuje v jeho vykonávaní alebo jeho vykonaniu nezabráni. Je nepochybné, že bez možnosti takéhoto exekučného prostriedku by sa nedalo účinne a bez zbytočných odkladov zabrániť výkonu nezákonných uznesení obecných zastupiteľstiev. Vážené poslankyne, vážení poslanci, vládny návrh zákona v druhom čítaní prerokovali určené výbory a v spoločnej správe ho navrhujú schváliť s pozmeňujúcim a doplňujúcim návrhom v článku I bod 1. S touto zmenou súhlasím. Súhlasím aj s doplňujúcim návrhom skupiny poslancov k článku I bod 2, ktorým sa navrhuje legislatívne spresnenie § 27 ods. 3 novely zákona o obecnom zriadení, ako aj článku II § 5 ods. 3 písm. f) novely zákona o organizácii miestnej štátnej správy. Takisto súhlasím s pozmeňujúcim návrhom ďalšej skupiny poslancov k článku II, ktorým sa v novele Občianskeho súdneho poriadku má z § 200ha vypustiť odsek 4, resp. sa má preformulovať podľa nového znenia. Vážené poslankyne, vážení poslanci, táto malá novela zákona o obecnom zriadení a o doplnení ďalších zákonov sa dotýka naozaj len celkom úzkeho okruhu kompetencie obcí čo do obsahu uznesení obecných zastupiteľstiev a nemení podstatu zákona, ale skôr vysvetľuje jedno z jeho ustanovení v kontexte zákona ako celku. Zákon o obecnom zriadení by si iste vyžadoval aj viaceré ďalšie významné spresnenia a úpravy. Potreba aspoň takejto predloženej menšej novely zákona o obecnom zriadení však jednoznačne vyplýva z vyskytujúcich sa tendencií na absolutizáciu obecných kompetencií, na nerešpektovanie nesporných oprávnení ostatných verejnoprávnych inštitúcií, najmä nesporných oprávnení orgánov štátu, a na úplný nedostatok právnych nástrojov, ktoré by mohli týmto nežiaducim konaniam obcí zabrániť. S tým je spojené aj navrhované doplnenie Občianskeho súdneho poriadku a zákona o organizácii miestnej štátnej správy. Vládny návrh zákona, ktorým sa dopĺňa zákon Slovenskej národnej rady číslo 369/1990 Zb. o obecnom zriadení v znení neskorších predpisov a doplňujú sa ďalšie zákony, predstavuje naozaj minimum toho, čo teraz treba v tejto časti nášho právneho poriadku urobiť. Preto považujem za žiaduce, aby ste ho schválili s uvedenými úpravami a postúpili do tretieho čítania. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u271" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u271.p1">Ďakujem, pán minister. Za výbory vystúpi pán poslanec Zahatlan určený gestorským výborom.</seg>
            </u>
            <u xml:id="ParlaMint-SK_1998-06-30-t1m49.u272" who="#KarolZahatlan.1958" ana="#regular">
               <seg xml:id="ParlaMint-SK_1998-06-30-t1m49.u272.p1">Ďakujem za slovo, pán predseda. Vážený pán minister, vážené kolegyne, vážení kolegovia, dovoľte mi, aby som predložil spoločnú správu výborov Národnej rady Slovenskej republiky o prerokovaní vládneho návrhu zákona, ktorým sa dopĺňa zákon Slovenskej národnej rady číslo 369/1990 Zb. o obecnom zriadení v znení neskorších predpisov a doplňujú sa ďalšie zákony (tlač 998), vo výboroch Národnej rady Slovenskej republiky v druhom čítaní. Výbor Národnej rady Slovenskej republiky pre verejnú správu, územnú samosprávu a národnosti ako gestorský výbor pri rokovaní o vládnom návrhu zákona, ktorým sa dopĺňa zákon Slovenskej národnej rady číslo 369/1990 Zb. o obecnom zriadení v znení neskorších predpisov a doplňujú sa ďalšie zákony (ďalej len "gestorský výbor"), podáva Národnej rade Slovenskej republiky v súlade s § 79 ods. 1 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky túto spoločnú správu výborov Národnej rady Slovenskej republiky o prerokovaní uvedeného návrhu zákona. Národná rada Slovenskej republiky uznesením číslo 1074 z 12. mája 1998 pridelila vládny návrh zákona, ktorým sa dopĺňa zákon Slovenskej národnej rady číslo 369/1990 Zb. o obecnom zriadení v znení neskorších predpisov a dopĺňajú sa ďalšie zákony, na prerokovanie týmto výborom Národnej rady Slovenskej republiky: Ústavnoprávnemu výboru Národnej rady Slovenskej republiky a Výboru Národnej rady Slovenskej republiky pre verejnú správu, územnú samosprávu a národnosti. Uvedené výbory prerokovali predmetný návrh zákona v lehote určenej uznesením Národnej rady Slovenskej republiky. Gestorský výbor nedostal do dňa 19. 5. 1998 žiadne stanoviská poslancov Národnej rady Slovenskej republiky, ktorí nie sú členmi výborov, ktorým bol návrh zákona pridelený, oznámené v súlade s § 75 ods. 2 a § 79 zákona Národnej rady Slovenskej republiky o rokovacom poriadku Národnej rady Slovenskej republiky. Vládny návrh zákona, ktorým sa dopĺňa zákon Slovenskej národnej rady číslo 369/1990 Zb. o obecnom zriadení v znení neskorších predpisov a dopĺňajú sa ďalšie zákony, odporúčali Národnej rade Slovenskej republiky schváliť s pozmeňujúcim a doplňujúcim návrhom tieto výbory Národnej rady Slovenskej republiky: Ústavnoprávny výbor Národnej rady Slovenskej republiky - uznesenie číslo 638 zo 14. 5. 1998 a Výbor Národnej rady Slovenskej republiky pre verejnú správu, územnú samosprávu a národnosti - uznesenie číslo 365 z 20. 5. 1998. V uznesení gestorského výboru podľa § 52 ods. 5 zákona Národnej rady Slovenskej republiky číslo 350/1996 Z. z. o rokovacom poriadku poslanci Jozef Miklušičák, František Javorský, Gyula Bárdos, Viliam Sopko a Anton Juriš vyjadrili nesúhlas s predloženým návrhom zákona a žiadali predložený návrh zákona neprerokovať. Z uznesení výborov Národnej rady Slovenskej republiky uvedených pod bodom III tejto správy vyplýva tento pozmeňujúci a doplňujúci návrh: V bode 1 v § 11a ods. 6 sa slová "obecnej samosprávy" <note>§ 4</note> nahrádzajú slovami "samosprávy obce". Ide o legislatívne spresnenie - pozri nadpis § 4 zákona číslo 369/1990 Zb. Gestorský výbor na základe stanovísk výborov k vládnemu návrhu zákona, ktorým sa dopĺňa zákon Slovenskej národnej rady číslo 369/1990 Zb. o obecnom zriadení v znení neskorších predpisov a doplňujú sa ďalšie zákony, vyjadrených v ich uzneseniach uvedených pod bodom III tejto správy a v stanoviskách poslancov gestorského výboru vyjadrených v rozprave k tomuto návrhu zákona v súlade s § 79 ods. 4 a § 83 zákona Národnej rady Slovenskej republiky číslo 350/1997 Z. z., odporúča Národnej rade Slovenskej republiky vládny návrh zákona, ktorým sa dopĺňa zákon Slovenskej národnej rady číslo 369/1990 Zb. o obecnom zriadení v znení neskorších predpisov a doplňujú sa ďalšie zákony <note type="comment">tlač 998</note> v znení schválených pozmeňujúcich a doplňujúcich návrhov uvedených v tejto správe a prednesených v rozprave, schváliť. Súčasne gestorský výbor poveril spoločného spravodajcu výboru poslanca Karola Zahatlana predložiť návrh podľa § 83 ods. 4, § 84 ods. 2 a § 86 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky. Predmetná spoločná správa výborov Národnej rady Slovenskej republiky o prerokovaní vládneho návrhu zákona, ktorým sa dopĺňa zákon Slovenskej národnej rady číslo 369/1990 Zb. o obecnom zriadení v znení neskorších predpisov a doplňujú sa ďalšie zákony <note type="comment">tlač 998a</note>, bola schválená uznesením Výboru Národnej rady Slovenskej republiky pre verejnú správu, územnú samosprávu a národnosti číslo 356 dňa 20. mája 1998. Pán predseda, to je všetko zo spoločnej správy. Môžete otvoriť rozpravu.</seg>
            </u>
            <u xml:id="ParlaMint-SK_1998-06-30-t1m49.u273" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u273.p1">Ďakujem, pán poslanec. Pani poslankyne, páni poslanci, otváram rozpravu k tomuto bodu programu. Dostal som písomné prihlášky do rozpravy. Sú to za klub Maďarskej koalície pán poslanec Kvarda, za Stranu maďarskej koalície pán poslanec Bárdos, za klub KDH pán poslanec Hrušovský a za klub HZDS pán poslanec Rea. Takže prosím pána poslanca Kvardu.</seg>
            </u>
            <u xml:id="ParlaMint-SK_1998-06-30-t1m49.u274" who="#JózsefKvarda.1949" ana="#regular">
               <seg xml:id="ParlaMint-SK_1998-06-30-t1m49.u274.p1">Vážený pán predseda, vážený pán minister, vážený parlament, cieľom vládneho návrhu zákona, ktorým sa dopĺňa zákon Slovenskej národnej rady číslo 369/1990 Zb. o obecnom zriadení v znení neskorších predpisov, je vytvorenie akéhosi pochybného mechanizmu, ktorý by zabránil orgánom obcí prijímať, respektíve uplatňovať uznesenia kvalifikované ako nezákonné. V tejto súvislosti sa upravujú i kompetencie súdov, prokuratúry a okresných úradov a stanovuje sa sankcia vo forme pokuty. Súčasťou tejto novely je i novela Občianskeho súdneho poriadku, ako aj zákona číslo 222/1996 Z. z. o organizácii miestnej štátnej správy. Podľa súčasne platného právneho poriadku orgány miestnej samosprávy vydávajú právne akty, a to obecné alebo mestské zastupiteľstvo normatívne, t. j. všeobecne záväzné nariadenia, a starosta obce alebo primátor mesta individuálne, t. j. rozhodnutia. Čo sa týka všeobecne záväzných nariadení, vydávajú sa na plnenie úloh samosprávy obce alebo mesta, alebo ak to ustanovuje zákon, a sú vydávané aj vo veciach, v ktorých obec plní úlohy štátnej správy. Tieto nariadenia sú preskúmateľné iba z hľadiska ústavnosti a zákonnosti, to znamená, že iba z pohľadu súladu s Ústavou Slovenskej republiky, a to na návrh generálneho prokurátora Slovenskej republiky, vlády Slovenskej republiky a z vlastného podnetu obce alebo mesta. Nezákonné všeobecne záväzné nariadenie obce, mesta môže zrušiť Ústavný súd podľa článku 125 písm. c) Ústavy Slovenskej republiky. Rozhodnutie ako individuálny právny akt je typickou formou činnosti orgánu samosprávy obce alebo mesta, starostu obce, alebo primátora mesta. Je výrazom nariaďovacej právomoci obcí a miest. V individuálnej rozhodovacej činnosti obcí a miest ide vždy o akt aplikácie zákona alebo všeobecne záväzného nariadenia obce, prípadne mesta. Podľa § 13 ods. 3 zákona Slovenskej národnej rady číslo 369/1990 Zb. o obecnom zriadení v znení neskorších zmien a doplnkov starosta obce je v administratívnoprávnych vzťahoch správnym orgánom. Podľa čl. 142 ods. 1 Ústavy Slovenskej republiky zákonnosť rozhodnutí správnych orgánov preskúmavajú súdy. Je možné jednoznačne konštatovať, že prípadná nezákonnosť všeobecne záväzných nariadení obcí a miest, ako aj rozhodnutí starostov obcí a primátorov miest sú riadne ošetrené v našom právnom poriadku. Prerokovaný vládny návrh novely zákona zavádza nový typ konania, v rámci ktorého súd môže na návrh prokurátora alebo okresného úradu sankcionovať obec alebo mesto v prípade nezrušenia, resp. uplatňovania "nezákonného" uznesenia obecného zastupiteľstva. Zákon o obecnom zriadení v § 11 ods. 1 hovorí, že obecné zastupiteľstvo je zborom poslancov obce. Tento zákon obecnému zastupiteľstvu zveruje najdôležitejšie kompetencie v samospráve obce. Odsek 3 spomenutého ustanovenia uvádza, že obecné zastupiteľstvo rozhoduje o základných otázkach obce. Rokovanie obecného zastupiteľstva je upravené v § 12 zákona. V odseku 2 tohto paragrafu je uvedené, že obecné zastupiteľstvo rokuje vždy v zbore a prijíma uznesenia, a nie rozhodnutia. V ďalšom odseku 6 tohto ustanovenia sa píše, citujem: "Nariadenia a uznesenia obecného zastupiteľstva podpisuje starosta obce." Z toho, čo som doteraz uviedol, logicky vyplýva, že obecné zastupiteľstvo vydáva nariadenia ako na normatívne právne akty a prijíma uznesenia a v žiadnom prípade nevydáva rozhodnutia ako individuálne právne akty. Aj Dr. Stanislav Bečica v komentári k zákonu podľa môjho názoru úplne správne uvádza toto, citujem: "Pokiaľ obec rozhoduje o právach a povinnostiach fyzických a právnických osôb, je starosta správnym orgánom." Inde zase, citujem: "Normotvorná činnosť obcí sa uskutočňuje prostredníctvom všeobecne záväzných nariadení." Jednoznačne možno konštatovať, že obecné zastupiteľstvo obce nie je správnym orgánom, tak ako sa bežne ponímajú správne orgány najmä podľa zákona číslo 71/1967 Zb. o správnom konaní, zákona Slovenskej národnej rady číslo 511/1992 Zb. o správe daní a poplatkov v znení neskorších predpisov a Občianskeho súdneho poriadku. Teda preskúmavanie uznesenia obecného zastupiteľstva ide nad rámec Ústavy Slovenskej republiky, lebo súdy majú oprávnenie len na preskúmavanie zákonnosti rozhodnutí správnych orgánov podľa článku 142 základného zákona. Predkladaná novela zasahuje aj do kompetencie starostu obce, ktorý podľa § 13 ods. 4 zákona o obecnom zriadení môže pozastaviť výkon uznesenia obecného zastupiteľstva, ak sa domnieva, že odporuje zákonu. Navrhovaným riešením táto kompetencia sa postupne u starostu, resp. primátora vytratí a prechádza na okresný úrad a na prokurátora, čím sa zjavne naštrbí aj jeho právne vedomie. Navrhovanú zmenu zákona o obecnom zriadení považujem za neadekvátnu reakciu štátnych orgánov na referendá vykonané hlasovaním obyvateľov v Štúrove a vo Svätom Jure. V súvislosti s novelou Občianskeho súdneho poriadku je potrebné upozorniť na skutočnosť, že navrhovaná formulácia § 200ha ods. 1 vopred predpokladá nezákonnosť každého uznesenia obecného zastupiteľstva, resp. mestského zastupiteľstva, ktoré bude napadnuté protestom. Okresný úrad alebo prokurátor bude konštatovať nezákonnosť už vo svojom návrhu na začatie konania, hoci táto kompetencia im neprislúcha. Nie je jasné, či budú dve konania, alebo len jedno konanie a v tomto jednom konaní súd zruší nezákonné uznesenie a zároveň uloží aj pokutu. O charaktere pokuty už nebudem ani hovoriť. Sme svedkami novej pracovnej metódy v štátnopolitickej praxi, ktorá sa nazýva pomstou. Preto podľa § 83 ods. 1 zákona o rokovacom poriadku v mene poslancov klubu Maďarskej koalície navrhujem nepokračovať v rokovaní o tomto vládnom návrhu zákona. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u275" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u275.p1">Ďakujem pekne, pán poslanec. Druhý v rozprave za SMK je pán poslanec Bárdos.</seg>
            </u>
            <u xml:id="ParlaMint-SK_1998-06-30-t1m49.u276" ana="#regular">
               <seg xml:id="ParlaMint-SK_1998-06-30-t1m49.u276.p1">Vážený pán predseda, pán minister, kolegyne, kolegovia, dovoľte mi, aby som z tohto miesta vyjadril ostrý protest proti spôsobu aj obsahu novely prijatej pred niekoľkými minútami. Svedčí to o tom, že súčasná vládna garnitúra, súčasná vláda sa bojí občanov. Bojí sa aj samospráv a teraz všetko robí tak, aby sa samospráva bála vás, súčasných mocipánov. To, čo ste urobili zákonom o voľbách do Národnej rady, ako ste prijali pred niekoľkými minútami novelu zákona o komunálnych voľbách, je hanba. Aj tzv. malá novela zákona, o ktorej pán minister povedal, že je to malá novela a vlastne nie je to nič, že iba v malom percente alebo v mizivom percente zmení súčasne platný zákon - nie je to pravda. Pán minister, viete veľmi dobre, že to, prečo chcete prijať tento návrh zákona, je úplne jasné. Je to jasné, je to pomsta tým samosprávam, ktoré vykonali to referendum, ktoré ste zmarili vy, keď ste neumožnili občanom vyjadriť sa k tým otázkam, ktoré boli nastolené a ktoré boli riadnym spôsobom odobrené aj tu v Národnej rade. Pani poslankyne, páni poslanci z vládnej koalície, vás absolútne nezaujíma to, čo si myslia občania, čo si myslia volení zástupcovia občanov, to znamená primátori a tí poslanci, ktorí sú v miestnych samosprávach. Veď je úplne jasné, čo hovorí Združenie miest a obcí Slovenska, čo hovorí Únia miest, čo odznelo na sneme Združenia miest a obcí Slovenska, čo sa prijalo. Dovoľte mi citovať aspoň niekoľko myšlienok z toho, ako reaguje napríklad Združenie miest a obcí Slovenska na tie novely, ktoré sa už prijali, a túto novelu, ktorá bude určite prijatá, lebo vy všetko z pozície sily v tejto Národnej rade prijmete. Stanovisko predsedníctva Rady Združenia miest a obcí Slovenska k návrhom na zmeny niektorých zákonov týkajúcich sa zmien pôsobnosti a kompetencie samosprávy obcí. Dovoľte mi iba niekoľko citátov. Vo všeobecnosti sa v tomto stanovisku píše: Jednotlivé návrhy zmien zákonov zásadným spôsobom s rozdielnou úrovňou rozsahu oslabujú doterajšiu činnosť a pôsobnosť orgánov samosprávy obcí v oblastiach, ktorých sa navrhované zmeny zákonov týkajú. Uvedené návrhy zmien zákonov neboli pred ich predložením na rokovanie vlády Slovenskej republiky a Národnej rady Slovenskej republiky dané na pripomienky Združeniu miest a obcí Slovenska, čo Združenie miest a obcí Slovenska považuje za nerešpektovanie dohody medzi vládou Slovenskej republiky a Združením miest a obcí Slovenska. Týmito zákonmi sa majú riešiť problémy samosprávy pri nezohľadnení pripomienok jej reprezentatívnej organizácie. Zjednodušene povedané - tiež citujem: O samospráve, bez samosprávy. Podľa dohody všetky návrhy právnych predpisov a zákonov týkajúce sa činnosti a pôsobnosti samosprávy obcí sú ich predkladatelia povinní pred ich predložením na rozhodnutie vláde Slovenskej republiky alebo Národnej rade Slovenskej republiky dať na vyjadrenie Združeniu miest a obcí Slovenska. Nesplnenie tejto povinnosti predkladateľmi návrhov zmien uvedených zákonov je v rozpore s princípmi účasti Združenia miest a obcí Slovenska na tvorbe právnych predpisov a zákonov týkajúcich sa samosprávy. Na základe uvedeného v súlade so závermi 8. snemu Združenia miest a obcí Slovenska žiadame Národnú radu predložené návrhy zmien zákonov stiahnuť z jej rokovania. Vieme, čo sa stalo. Nie že sa stiahlo z rokovania, ale sa prijalo. To je slovenská rarita. Nikde vo svete neprijmú taký zákon, ktorý sa týka volieb do Národnej rady, volieb do samospráv tak, že to prijme 76 poslancov zo 150 poslancov. Všade v normálnych demokratických právnych štátoch je zvykom, že takéto návrhy zákonov sa prijímajú konsenzuálnym spôsobom. Áno, konsenzuálnym spôsobom. <note>Poznámky v sále.</note> Prihláste sa, pani kolegyňa, môžete aj vy pokojne povedať. Neskákal som vám do reči, keď ste hovorili. To sa vzťahuje aj na vás, pani kolegyňa. Môžeme si to vydiskutovať potom. Môžete hovoriť hocičo, to je jasné, že vás absolútne nezaujíma to, čo hovorí Združenie miest a obcí Slovenska, čo hovorí Únia miest, čo hovoria poslanci miestnych zastupiteľstiev, primátori. Vás nezaujíma to, čo hovoria občania Slovenskej republiky. Vás zaujíma iba to, čo chcete vy, vy ako vládne hnutie, vládna koalícia. Nič iné vás nezaujíma. A ešte k tejto novele zákona konkrétne, čo obsahuje materiál Združenia miest a obcí Slovenska k návrhu zákona, ktorým sa dopĺňa zákon Slovenskej národnej rady číslo 369/1990 Zb. o obecnom zriadení v znení neskorších predpisov, citujem: Navrhovanú zmenu zákona považujeme za neadekvátnu reakciu štátnych orgánov na referendá vykonané hlasovaním obyvateľov v Štúrove a vo Svätom Jure. Súčasne platné znenie § 11 ods. 3 písm. f) a § 11a ods. 6 zákona číslo 369/1990 Zb. o obecnom zriadení v znení neskorších predpisov v súlade s článkom 67 Ústavy Slovenskej republiky je zrozumiteľné a stanovuje, k čomu možno vyhlásiť hlasovanie obyvateľov obce. Za nelogický a v rozpore s naším právnym poriadkom považujeme návrh, čo sa týka sankcií, ukladania pokút samosprávam. Zavádzanie prvkov trestného práva pri dohľade nad zákonnosťou rozhodovania obecného zastupiteľstva považujeme za protiústavné, žiadame predložený návrh zákona stiahnuť z rokovania Národnej rady. To bolo Združenie miest a obcí Slovenska. Únia miest a obcí Slovenskej republiky - iba veľmi krátka citácia: Sme presvedčení, že tento postup je protizákonný a protiústavný. Vo veciach samostatnej pôsobnosti obcí nemôžu rozhodovať súdy. O súlade všeobecne záväzných nariadení miest a obcí s Ústavou Slovenskej republiky a ďalšími zákonmi má podľa Ústavy Slovenskej republiky rozhodovať iba Ústavný súd a Národná rada Slovenskej republiky na základe podnetu generálneho prokurátora. Máme tu rôzne reakcie, ale nebudem z každej reakcie citovať, myslím si, že Združenie miest a obcí Slovenska a Únia miest je postačujúca. A ešte, keď mi dovolíte, veľmi krátku citáciu, samozrejme, z denníka Slovenská Republika. Je to výrok pána ministra Gustáva Krajčiho, ktorý reagoval na túto malú novelu, keď ju prijala vláda, týmto spôsobom, citujem: Malá novela zákona číslo 369 o obecnom zriadení, ktorú dnes - vtedy, keď sa to prerokovalo - vláda prerokovala, rieši otázku zabránenia zneužitia možností, ktoré dnes ešte tento zákon samosprávam dáva. To znamená, že treba jednoznačne definovať, že nie je možné vykonať miestne referendá o záležitostiach, ktoré sa netýkajú obce. Dámy a páni, je to úplne jasné a z tohto výroku je to jednoznačné, že referendá v Štúrove a vo Svätom Jure neboli protizákonné, nezákonné. Boli v normách, boli v tých normách, v tých medziach toho zákona, ktorý bol platný. To znamená, že prijatím tejto novely dávate za pravdu tým, že nič nerobili protizákonne. Vznik tejto malej novely je iba vyjadrením toho, že aj občania v Štúrove, aj občania vo Svätom Jure konali v medziach zákona, a preto potrebujete túto tzv. malú novelu prijať. Predtým ste chceli tento zákon novelizovať v širších súvislostiach. Bol tu veľký odpor, ale túto novelu, túto malú novelu si nemôžete odpustiť, lebo chcete sa pomstiť týmto samosprávam a chcete, aby sa vás báli aj ostatné samosprávy, aby sa báli toho, čo sa robí v centre a čo súčasná vládna moc chce robiť. Summa summarum, vládna novela patrí do série tých vládnych návrhov zákonov, ktoré sú politicky účelové a ktoré vyhovujú iba súčasnej vláde. Preto mi dovoľte, aby som podľa § 83 ods. 1 rokovacieho poriadku takisto dal návrh, aby sme nepokračovali v rokovaní o vládnom návrhu zákona, ktorým sa dopĺňa zákon Slovenskej národnej rady číslo 369/1990 Zb. o obecnom zriadení. Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u277" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u277.p1">Ďakujem. Ďalej je do rozpravy prihlásený pán poslanec Hrušovský.</seg>
            </u>
            <u xml:id="ParlaMint-SK_1998-06-30-t1m49.u278" who="#PavolHrušovský.1952" ana="#regular">
               <seg xml:id="ParlaMint-SK_1998-06-30-t1m49.u278.p1">Vážený pán predseda, vážený pán minister, kolegyne, kolegovia, budem sa snažiť byť stručný, pretože svoje politické, vecné, ale aj právne výhrady som sa snažil čiastočne zdôvodniť pri rozprave o tomto návrhu zákona v pléne Národnej rady, keď sme prerokúvali návrh v prvom čítaní, ale predsa len chcem pripomenúť niektoré aspekty v prvom rade s poukázaním na právne nedostatky, ktoré tento návrh v sebe nesie. Predpokladal som, že po prerokovaní tohto návrhu zákona v ústavnoprávnom výbore, ktorý v prvom rade hodnotí a analyzuje všetky predložené návrhy z hľadiska toho, či spĺňajú, alebo či sú v súlade s Ústavou Slovenskej republiky, predsa len navrhovateľ zváži, či nestiahne tento návrh zákona z rokovania Národnej rady, pretože sa pri vecnej diskusii ukázalo, že sú minimálne pochybnosti o niektorých ustanoveniach predkladanej novely, že je v rozpore, v možnom rozpore s Ústavou Slovenskej republiky, zvlášť s článkom 142. Nestalo sa tak, preto mi dovoľte, aby som pripomenul ctenému plénu Národnej rady tieto nedostatky a zvlášť s prosbou, aby sme zvážili pri hlasovaní, každý individuálne, svoje stanovisko, aby sme odmietli túto predkladanú novelu nie tak ani z hľadiska politického, ako v tomto prípade z hľadiska právneho. Pán minister v rámci prerokúvania tohto návrhu tiež pripustil isté nedostatky a sami sme po diskusii dospeli k záveru, že je tu istý právny nedostatok, ktorý sa dnes ukazuje, keď obce v mnohých prípadoch prijímajú uznesenia, ktoré sú v zjavnom rozpore s Ústavou Slovenskej republiky a chýbajú právne nástroje na to, aby sa obce nejakým spôsobom prinútili k tomu, aby sa vrátili k takýmto prijatým uzneseniam, ktoré sú v zjavnom rozpore s inými všeobecne záväznými právnymi predpismi, avšak toto riešenie, ktoré je navrhované, nepovažujem v tejto chvíli za vecne správne a zvlášť za systémové a mám za to, že táto novela, ak bude prijatá, bude vyvolávať minimálne pochybnosti o jej súlade s Ústavou Slovenskej republiky. Cieľom predkladanej novely je vytvorenie účinného mechanizmu, ktorý by zabránil orgánom obcí prijímať, respektíve uplatňovať uznesenia kvalifikované ako nezákonné a v tejto súvislosti návrh upravuje kompetencie súdov, prokuratúry a okresných úradov a ustanovuje sankcie vo forme pokuty. Súčasťou návrhu je i novela Občianskeho súdneho poriadku, ktorá zavádza nový typ konania, v rámci ktorého súd môže na návrh prokurátora alebo okresného úradu sankcionovať obec v prípade nezrušenia, resp. uplatňovania nezákonného uznesenia obecného zastupiteľstva. Práve v tejto súvislosti chcem upozorniť na možný rozpor s článkom 142 ods. 1 Ústavy Slovenskej republiky, podľa ktorého súdy majú právomoc preskúmavať rozhodnutia správnych orgánov. Prebieha o tom teoretickoprávna diskusia, avšak žiadny orgán doteraz nerozhodol, či uznesenie obecného zastupiteľstva má povahu a charakter správneho rozhodnutia. Väčšina právnych teoretických analytikov sa skôr prikláňa k tomu, že nie, že uznesenia prijaté obecnými zastupiteľstvami nemajú povahu a charakter rozhodnutia orgánov v správnom konaní, preto aplikácia takéhoto možného riešenia na podmienky správneho konania vyvoláva minimálne dojem rozporu s Ústavou Slovenskej republiky. Preto teda apelujem, aby sme zvážili náš postoj pri hlasovaní o tomto návrhu zákona. V súvislosti s novelou Občianskeho súdneho poriadku taktiež upozorňujem na skutočnosť, že navrhovaná formulácia § 200ha ods. 1 vopred predpokladá nezákonnosť každého uznesenia mestského, resp. obecného zastupiteľstva, ktoré bude napadnuté protestom. Súd by mal zrejme rozhodovať uznesením bez pojednávania, čo však navrhované znenie nerieši. Ak by sa nemohlo napadnúť odvolaním rozhodnutie okresného súdu, potom je nezmyslom ustanovenie § 200ha ods. 4 o tom, že rozhodnutie nemá odkladný účinok, pretože ak by súd návrhu vyhovel, nezákonné rozhodnutie zruší, a ak by nebolo voči nemu prípustné odvolanie, potom by bolo právoplatné dňom doručenia. V takomto prípade by ani nebol aktuálny výkon rozhodnutia, nakoľko zrušené rozhodnutie nemôže vyvolávať žiadne účinky. Zrejme v odseku 4 chceli autori navrhovaného znenia v správnom súdnictve zaviesť v prípade súdneho rozhodnutia obdobu predbežného opatrenia v správnom súdnictve, avšak vo veciach správneho súdnictva nemožno vôbec použiť ustanovenie druhej časti o predbežných konaniach a predbežných opatreniach, pretože to vylučuje ustanovenie § 246 písm. c) Občianskeho súdneho poriadku. Prokurátor alebo okresný úrad bude konštatovať nezákonnosť už v návrhu na začatie konania, hoci táto kompetencia podľa ústavy patrí len súdu <note>podľa článku 142 ods. 1</note>. Pritom nie je jasné, či pôjde o dve konania, alebo v jednom konaní súd zruší nezákonné uznesenie a zároveň uloží aj pokutu. Navrhovaná pokuta do 300 000 korún nemá charakter poriadkovej pokuty. Je neobvyklé, aby súd v občianskoprávnom konaní ukladal sankciu hmotnoprávnej povahy. Problematika navrhovaného § 200ha by z hľadiska systematiky Občianskeho súdneho poriadku mala byť osobitne upravená v piatej časti Občianskeho súdneho poriadku, pretože sa týka zákonnosti uznesenia obecného, resp. miestneho zastupiteľstva. Zároveň by bolo vhodné v súvislosti s navrhovaným ustanovením § 200ha upraviť ustanovenie § 35 Občianskeho súdneho poriadku, pretože podľa súčasného znenia môže prokurátor podať návrh na začatie konania o inom vtedy, ak to ustanovuje osobitný zákon. Rozhodnutie o nevyhovení protestu prokurátora podaného proti nezákonnému uzneseniu obecného zastupiteľstva, ako aj uznesenie prokurátora na nečinnosť alebo porušovanie zákonov obecným zastupiteľstvom a jeho orgánmi by mohlo byť preskúmané na základe novelizácie § 35 ods. 1 písm. b) Občianskeho súdneho poriadku z hľadiska zákonnosti, pretože to vyžaduje verejný záujem na rešpektovaní zákonnosti a platného právneho poriadku. Potom by sa mali doplniť všeobecné ustanovenia o správnom súdnictve tak, že by sa súdom umožnilo preskúmať zákonnosť rozhodnutí orgánov územnej samosprávy z hľadiska verejného záujmu a potom v rámci novely kodifikovať konanie o preskúmaní zákonnosti uznesení obecných zastupiteľstiev. V žiadnom prípade by však nebolo možné v správnom súdnictve sankcionovať obce pokutou, pretože súd by nezákonné rozhodnutie zrušil. Vážené kolegyne, kolegovia, na základe týchto vecne právnych argumentov, ktoré predpokladám, že sú závažné, by som sa chcel pripojiť k pozmeňujúcim návrhom, ktoré odzneli z úst mojich predrečníkov pána Kvardu a Bárdosa, pripájam sa k ich procedurálnemu návrhu a chcem vás poprosiť o podporu týchto procedurálnych návrhov. Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u279" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u279.p1">Ďakujem. Ďalej je do rozpravy prihlásený za klub HZDS pán poslanec Rea.</seg>
            </u>
            <u xml:id="ParlaMint-SK_1998-06-30-t1m49.u280" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u280.p1">Vážený pán predseda Národnej rady, vážený pán minister, vážené kolegyne, vážení kolegovia, dovoľte aj mne, aby som vystúpil a svojím pohľadom politika, ktorý v tejto oblasti robí, povedal pár slov. Naopak, som úplne opačného názoru, aby sme takýto zákon prijali a možno sa ešte vo väčšej miere venovali niektorým otázkam samosprávy miest a obcí napriek tomu, že to je základné politické pravidlo aj mojej strany a základný demokratický princíp samosprávy podporujeme. Ale v zákone číslo 369 je jasne napísané, čo je to obec, ako sa rozprestiera a čo je samospráva, ako sa prejavuje a čo samospráva vykonáva. Samospráva iba spravuje vlastnú obec a jej majetok. Takže akékoľvek rozhodnutie alebo rokovanie o veci, ktorá sa týka nad rámec obce, týchto základných meradiel zákona, je protizákonné. Dovoľte mi, aby som sa aj ja vrátil k otázke miestnych referend, či k hlasovaniu obyvateľov obcí, ktoré vyhlásili mestské zastupiteľstvá v Štúrove a vo Svätom Jure na 19. apríla tohto roku. Tieto nám názorne ukazujú, že tu niečo nie je v poriadku, že práve tieto zastupiteľstvá rozhodli nad rámec zákona číslo 369, prekročili rámec obce, tak ako je ustanovený v zákone a prekročili aj rámec toho, čo majú spravovať, prekročili rámec správy obce a nakladanie s jej majetkom. Takže je tu podstatná a zrejmá snaha o obchádzanie ústredných orgánov štátu vo veciach, v ktorých iba tieto majú výlučnú kompetenciu. Nemám v úmysle roznecovať nežiaduce nálady tvrdeniami o bezprostrednom ohrození nášho štátu takýmito a podobnými akciami. Nemožno však prehliadať, že to bol pokus nahradiť oprávnenia ústredných orgánov štátu v konaní orgánov obcí. Na tom nič nemenia výhovorky podnecovateľov a organizátorov tejto akcie, že malo ísť len o akýsi prieskum verejnej mienky, o veľkorysé danie možnosti občanom vyjadriť sa k otázkam, ku ktorým im ktosi iný znemožnil "vyjadriť sa". Skutočnosť, že mestské zastupiteľstvá spomenutých dvoch miest vyhlásili miestne referendá s rovnakými otázkami, ako mali byť otázky celoštátneho referenda, svedčí o ich závažnom nedostatku vedomia štátnosti, vedomia integrity politického spoločenstva, v ktorom tu spolu žijeme. Slovenská republika zatiaľ je a dúfam, že aj zostane, štátom s jedným parlamentom a s jedinou vládou. V nijakom prípade to nie je, alebo aspoň by to nemala byť akási federácia, či dokonca konfederácia niekoľko tisícov obcí a miest. Som presvedčený, že vyhlasovanie a uskutočňovanie ďalších miestnych referend o otázkach presahujúcich kompetencie obecnej samosprávy by vytváralo mimoriadne okolnosti, pri ktorých by naozaj mohlo dôjsť k ohrozeniu základných ľudských práv, ako to bolo napríklad v prípade uznesenia obecného zastupiteľstva o zákaze trvalého pobytu občanov len preto, že majú rómsky pôvod, alebo by mohlo dôjsť k ohrozeniu bezpečnosti, prípadne môže dôjsť k značným hospodárskym škodám. Mimochodom, tie škody takto už vlastne vznikali. Aj keď by sa v ekonomických štatistikách ukázali až neskôr, v zahraničí sa môžu neoprávnene domnievať, že na Slovensku sa treba obracať predovšetkým na obce a mestá, a nie na ústredné orgány, ktorými môžu zákony nerešpektujúce samosprávy robiť prieky bez akýchkoľvek negatívnych právnych dôsledkov pre seba. Preto, vážené kolegyne, kolegovia, plne podporujem vládny návrh zákona, ktorým sa dopĺňa zákon Slovenskej národnej rady číslo 369/1990 Zb. o obecnom zriadení v znení neskorších predpisov a dopĺňajú sa ďalšie zákony spolu s pozmeňujúcimi a doplňujúcimi návrhmi odporúčanými gestorským výborom, ako aj s pozmeňujúcimi návrhmi skupín poslancov. Odporúčam aj vám, vážené kolegyne a kolegovia, aby ste tento vládny návrh pri hlasovaní podporili. Dovoľte mi, aby som ešte predniesol pozmeňujúci návrh, ktorý bol podaný už na predchádzajúcej schôdzi Národnej rady, ale neodznel. Takže v mene skupiny 15 poslancov dávam dva pozmeňujúce návrhy. Prvý návrh je k článku I k bodu 2 - v § 27 sa pripája odsek 3, ktorý znie: "Obci, mestskej časti alebo mestu, ktorých uznesenie zastupiteľstva zrušil súd pre jeho nezákonnosť a obec, mestská časť alebo mesto pokračuje v jeho vykonávaní, alebo nezabráni jeho vykonaniu, môže súd uložiť pokutu do 3 000 000 Sk. Pokuta je príjmom štátneho rozpočtu." Ide tu iba o legislatívne spresnenie a uvedenie do súladu s článkom II, t. j. s § 200ha ods. 1. Môj druhý pozmeňujúci návrh je k článku III, kde v § 5 ods. 3 písm. e) na konci vety sa pripájajú slová "ak sa domnieva, že odporuje zákonu". Je to presná dikcia, ktorú majú v zákone číslo 369 starostovia a primátori, aby mohli pozastaviť výkon uznesenia obecného a mestského zastupiteľstva, ak sa títo domnievajú, že je v rozpore so zákonom. Takú istú dikciu navrhujem, aby mal potom aj okresný úrad, príslušný okresný úrad, že výkon pozastaví, ak sa domnieva, že odporuje zákonu. Je to presne dikcia, ktorú na to, aby sa neuplatňovalo uznesenie zastupiteľstva, má starosta, primátor, teda aby to mal aj okresný úrad. Toto znenie umožní aj realizáciu článku 8 Európskej charty miest a obcí o administratívnom následnom dozore, a je úplne štandardné vo všetkých okolitých štátoch. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u281" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u281.p1">Ďakujem, pán poslanec. V rámci rozpravy chce ešte vystúpiť pán spoločný spravodajca.</seg>
            </u>
            <u xml:id="ParlaMint-SK_1998-06-30-t1m49.u282" who="#KarolZahatlan.1958" ana="#regular">
               <seg xml:id="ParlaMint-SK_1998-06-30-t1m49.u282.p1">Ďakujem za slovo. Pán predseda, mám tiež jeden pozmeňujúci návrh za skupinu poslancov, a to v článku II § 200ha ods. 4 znie: "Odvolanie proti rozhodnutiu súdu nemá odkladný účinok." Odôvodnenie: V terajšom znení zrejme nedopatrením vypadli slová "odvolanie proti", čím sa text stal nezrozumiteľným. Navrhovaná úprava zosúladí text s ostatnými časťami Občianskeho súdneho poriadku, má len technický charakter a nemení zmysel ani cieľ zákona. To je môj pozmeňujúci návrh. Ďakujem.</seg>
            </u>
            <u xml:id="ParlaMint-SK_1998-06-30-t1m49.u283" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u283.p1">Ďakujem. Pani poslankyne, páni poslanci, písomne prihlásení do rozpravy za kluby vystúpili. Pýtam sa, kto sa hlási do rozpravy. <vocal type="noise"><desc>Hlasy v sále.</desc></vocal> Pán poslanec, neboli ste prihlásený s faktickou poznámkou, vaše meno nebolo na tabuli. Pán poslanec Bajan, prihláste sa do rozpravy. Píšem vás do rozpravy. Teda páni poslanci Bajan, Rózsa, Miklušičák. Pán Rózsa, máte faktickú poznámku k pánu Zahatlanovi? <vocal type="noise"><desc>Súhlasná odpoveď poslanca z pléna.</desc></vocal> Tak to urobíte teraz, slovo vám dám. Uzatváram možnosť prihlásiť sa do rozpravy. Pán Rózsa, ak chcete hovoriť o tých 24 hodinách, o tom viem.</seg>
            </u>
            <u xml:id="ParlaMint-SK_1998-06-30-t1m49.u284" who="#VladimírBajan.1960" ana="#regular">
               <seg xml:id="ParlaMint-SK_1998-06-30-t1m49.u284.p1">Ďakujem pekne, pán predseda. Pôvodne som chcel vystúpiť s faktickou poznámkou, ale nie je tu už pán predseda výboru. Naozaj veľmi ťažko sa hľadajú slová pri tomto zákone, pretože to už je za hranicou normálneho rozumu, čo sa tu vyvádza. Potom už nasleduje len ďalší inštitút, a keďže pán minister nám nepovedal, čo bude nasledovať ďalej - myslím v legislatíve -, tak predpokladám, že už len návrh národných výborov a zrušenie zákona číslo 369. Je veľmi zaujímavé, že pán predseda výboru sa odvolával na jeden článok z Charty európskej samosprávy. Táto charta je súbor pravidiel na fungovanie samosprávy a štátnej správy, má niekoľko desiatok článkov, samozrejme, aj iných, ako spomenul. Je zaujímavé, že spomínal len kontrolu. Samozrejme, kontrole sa nebránime, ale dať takúto právomoc voluntarizmu úradníkovi? O čo chytrejší je okresný úradník, ktorý zváži, či uznesenie nie je v rozpore so zákonom, ako právnici, ktorí pripravujú toto uznesenie? Jednoducho nechať to v rukách prokuratúry, je to maximum, čo sme teda ešte ochotní ako tak tolerovať, ale aj tak si myslím, že tento zákon veľmi rýchlo musí skončiť na Ústavnom súde ako veľký výkričník do budúcnosti. Považujem za nehoráznosť to, čo sa deje pri tomto prerokúvaní a vôbec kam to dnes smeruje. A malá poznámka. To, čo povedal kolega Zahatlan, je už len vylepšenie nezmyselného konania vo výbore, kde nezmyselný vládny zákon vylepšili kolegovia vo výbore do absurdna, a preto odporúčam prijať ten návrh, ktorý dal v mene poslancov, ale myslím si, že princíp nevystihol.</seg>
            </u>
            <u xml:id="ParlaMint-SK_1998-06-30-t1m49.u285" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u285.p1">Ďakujem, pán poslanec. Pán poslanec Rózsa.</seg>
            </u>
            <u xml:id="ParlaMint-SK_1998-06-30-t1m49.u286" who="#ErnőRózsa.1930" ana="#regular">
               <seg xml:id="ParlaMint-SK_1998-06-30-t1m49.u286.p1">Vážený pán predseda, vážená Národná rada, dovolím si urobiť faktickú poznámku z tohto miesta k prednesu pána kolegu Reu práve preto, že jeho výklad bol taký nepochopiteľný, že musím zareagovať na túto otázku, lebo pán kolega Rea zamiešal alebo pomiešal oblasť štátneho práva s oblasťou správneho práva a s oblasťou právomocí samosprávnych orgánov. Predsa nemožno definovať alebo nemožno vystúpiť z takého hľadiska, že občan tejto republiky je poddaným štátu. Táto teória je dávno odsúdená, táto teória nevedie k ničomu. Treba pochopiť, že každý občan tejto republiky je tvorcom tohto štátu, tvorcom takej inštitúcie, ktorá má chrániť záujmy občana. Takýmto spôsobom nadradiť orgány štátnej správy, teda orgány exekutívy nad obyvateľstvo, je nemožné, to je nepochopenie základných právnych vzťahov. A on ako predseda výboru pre štátnu správu a národnosti by to mal aspoň vedieť. Pokiaľ ide o to, že sa odvoláva na Európsku chartu obcí a miest, prosím vás, prečo zavádzať? Slovenská republika neviem z akých dôvodov nechce pristúpiť k podpisu tejto charty. Ak nechce pristúpiť k tejto charte, tak prečo sa odvolávame na túto chartu? Aké zábrany sú, že to nepodpíšeme, že sa nepripojíme k tejto všeobecne uznávanej právnej dikcii? A nakoniec by som ešte chcel uviesť, že by som veľmi pekne prosil všetkých kolegov, že pomsta je nedobrým, zlým radcom. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u287" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u287.p1">Ďakujem. Pán poslanec Miklušičák.</seg>
            </u>
            <u xml:id="ParlaMint-SK_1998-06-30-t1m49.u288" who="#JozefMiklušičák.1955" ana="#regular">
               <seg xml:id="ParlaMint-SK_1998-06-30-t1m49.u288.p1">Vážený pán predseda, pán minister, kolegyne, kolegovia, keď som rozmýšľal, čo povedať, nevyšlo mi nič iné, lebo tie múdre reči povedali za mňa právnici. Povedal by som svoj názor na to, čo sa tu predložilo. Podľa môjho názoru navrhovaná novela je trestom. Je trestom za to, že občanom dvoch miest bolo umožnené slobodne sa vyjadriť o podľa ich zastupiteľstiev dôležitých otázkach života obyvateľov týchto miest. Je trestom za slobodne vyslovený názor, trestom za to, že v tejto krajine sú ešte ľudia, ktorí si myslia a sú presvedčení o tom, že sú slobodní. Pýtam sa preto, akých ľudí chcete mať v tejto krajine, v tomto štáte, vážená vládna koalícia. Veď čo viac si môžu želať otcovia štátu a my všetci sme tu tak trošku aj v tejto úlohe, ak nie slobodných a hrdých občanov? Iba slobodní občania v slobodnej krajine sú zárukou toho, že si svoju krajinu budú budovať, milovať a chrániť. Naopak krajinu, ktorá ich bude držať v neslobode, budú nenávidieť, ignorovať, budú z nej utekať. Mimochodom, včera ste možno niektorí čítali články v novinách, ja som si to prečítal v SME, počul som to aj v rozhlase pod titulkom "Slováci sú najmenej hrdí na svoju vlasť", Chicago, správa TA SR. Citujem: "Obyvatelia Slovenska sú najmenej hrdí na svoju vlasť. Vyplýva to zo správy Národného centra pre výskum verejnej mienky pri univerzite v Chicagu, o ktorej včera informovala agentúra Reuters." Boli tam dve možnosti. Bolo to v roku 1995 medzi 28 tisíc respondentmi 23 krajín. Slovenská republika sa v obidvoch prípadoch ocitla v dolnej časti 23-miestneho rebríčka. V kategórii všeobecnej národnej hrdosti skončili Slováci dokonca na poslednom mieste. Vážené dámy, vážení páni, verím, že všetci máme radi Slovensko, krajinu, v ktorej sme doma. Verím, že všetkým nám záleží na jej budúcnosti, na tom, aby sme sa všetci v tejto krajine cítili slobodne, pani Aibeková. Buďme teda slobodní aj vo svojom rozhodovaní a odmietnime túto novelu. Dávam preto procedurálny návrh v zmysle § 83 ods. 1 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky, že Národná rada sa nebude ďalej zaoberať týmto návrhom. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u289" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u289.p1">Ďakujem. Ešte pán poslanec Smolec a s faktickou poznámkou pán poslanec Baránik.</seg>
            </u>
            <u xml:id="ParlaMint-SK_1998-06-30-t1m49.u290" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u290.p1">Ďakujem pekne, pán predseda. Pána kolegu Miklušičáka by som chcel upozorniť, že aj každý vrah a každý zločinec, každý násilník je tiež slobodný vo svojom rozhodovaní. Ak nebudú určité pravidlá hry, spoločnosť nemôže byť ani slobodná, ani demokratická. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u291" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u291.p1">Pán poslanec Hofbauer.</seg>
            </u>
            <u xml:id="ParlaMint-SK_1998-06-30-t1m49.u292" who="#RomanHofbauer.1940" ana="#regular">
               <seg xml:id="ParlaMint-SK_1998-06-30-t1m49.u292.p1">Pán poslanec Miklušičák, vo vašom vystúpení do omrzenia odznieva pojem "krajina". Mohli by ste definovať, čo je to krajina? To nie je štát, to nie je národ, to nie je etnikum - krajina. Pokúste sa to definovať. To je obľúbená fráza tých, ktorí sa hanbia priznať k vlastnému štátu a k vlastnému národu. Nevedia, čo sú. To ste vy.</seg>
            </u>
            <u xml:id="ParlaMint-SK_1998-06-30-t1m49.u293" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u293.p1">Takže pán poslanec Smolec.</seg>
            </u>
            <u xml:id="ParlaMint-SK_1998-06-30-t1m49.u294" who="#JánSmolec.1932" ana="#regular">
               <seg xml:id="ParlaMint-SK_1998-06-30-t1m49.u294.p1">Pán predseda, páni ministri, pani poslankyne, páni poslanci, po piatich rokoch budovania našej štátnosti pozorujeme zaujímavý jav. Ktosi nám chce náš úspešne sa rozvíjajúci štát premeniť na akúsi federačnú skladačku zmontovanú z takmer 2 900 častí. V tejto súvislosti, pravdaže, treba konštatovať, že je tu nedostatok nášho právneho poriadku, že sa v ňom dostatočne jasne nerozlišuje dvojaké postavenie obcí, a to ako verejnoprávnych inštitúcií, to znamená orgánov verejnej správy, keď konajú vo veciach normatívnych i individuálnych právnych a správnych aktov, najmä aktov administratívnosprávnych, ale aj ako inštitúcií súkromnoprávnych, keď konajú napríklad vo veciach svojho majetku, vzťahov k svojim zamestnancom a podobne. Z tohto nerozlišovania potom vyplývajú zrejme nesprávne tvrdenia, že obec môže robiť všetko, čo jej zákon výslovne nezakazuje, a že jej nemožno ukladať nijaké povinnosti, ktoré jej neukladá priamo zákon. Práveže takéto tvrdenie je extrémom, pretože odporuje aj celkovej konštrukcii zákona o obecnom zriadení, ktorý obci vlastne priamo a vyslovene ani neukladá povinnosti, ani jej priamo a vyslovene nič nezakazuje. Namiesto toho vypočítava jej vlastné kompetencie, popisuje jej orgány i modality ich postupov, a tým aj jej vymedzuje oblasti pôsobnosti i formy konania. Zákon o obecnom zriadení by si aj podľa názoru mnohých odborníkov vyžadoval viaceré významné spresnenia a úpravy, napríklad v oblasti vzťahov medzi obecným zastupiteľstvom a starostom, o tom sa tu už tiež hovorilo, v ktorých nezriedka dochádza ku konfliktom, a platný zákon nielenže neuľahčuje, ale naopak sťažuje ich preklenutie. Čo iné si možno myslieť o ustanovení, podľa ktorého v prípade pozastavenia účinnosti uznesenia zastupiteľstva starostom treba v zastupiteľstve kvalifikovanejšiu väčšinu nie na potvrdenie pôvodného uznesenia, ale na jeho zrušenie. Logika by chcela práve opak. Nie sú riešené v doteraz platnom zákone ani otázky cezhraničnej spolupráce, kompetencií prenesených na obec miestnej štátnej správy a podobne. Prerokúvaná malá novela zákona o obecnom zriadení a o doplnení ďalších zákonov sa dotýka naozaj len celkom úzkeho okruhu kompetencií obcí čo do obsahu uznesení obecných zastupiteľstiev a nemení podstatu zákona, ale skôr vysvetľuje jedno z jeho ustanovení v kontexte zákona ako celku. Jej potreba jednoznačne vyplýva z vyskytujúcich sa tendencií na absolutizáciu obecných kompetencií, na nerešpektovanie nesporných oprávnení ostatných verejnoprávnych inštitúcií, najmä nesporných oprávnení orgánov štátu, a na úplný nedostatok právnych nástrojov, ktoré by mohli týmto nežiaducim konaniam obcí zabrániť. Preto je nepochybne potrebné aj navrhované doplnenie Občianskeho súdneho poriadku a v samotnom zákone o obecnom zriadení doplnenie o sankčné ustanovenie. Za zásadnú požiadavku v súvislosti s problematikou, ktorú rieši táto malá novela, považujem jednoznačne vyjadrenie skutočnosti, že obec má plné oprávnenia v hraniciach jej samosprávnych kompetencií daných ústavou a zákonmi, ale súčasne, že obec sa nijako nesmie pokúšať nahrádzať ústredné orgány štátu, suplovať niektorú z ich výhradných kompetencií, a to ani vtedy, keby tak robila len na svojom vlastnom území. Pokus iniciovať ostatné obce na podobné konanie už nemožno označiť inak ako pokus vystaviť ústredné orgány štátu takému tlaku, ktorý by ich zbavil reálnej možnosti uplatňovať ich povinnosti a práva vyplývajúce z ústavy a z celého právneho systému, a tak by vlastne rozptýlil tie ich práva a ich povinnosti na tisícky obcí. Môže nás v tejto súvislosti zaujímať, že aj v USA po vyhlásení nezávislosti razantne posilňovali silu ústredných, predovšetkým vládnych orgánov. Obchádzanie, ignorovanie týchto orgánov tvrdo potláčali. Upevňovať slovenskú štátnosť je našou svätou povinnosťou. Stále je našou prvoradou povinnosťou ubrániť zvrchovanosť Slovenskej republiky. Nemôžeme byť ľahostajní voči skutočnosti, že silnejú tlaky obchádzať ústredné orgány štátu a preberať ich kompetencie. Ktosi chcel tým schválne možno otvoriť dvere chaosu a neporiadku. Aj pod vplyvom istých vystúpení predchádzajúcich kolegov musím konštatovať, že podceňovaním týchto skutočností ohrozujeme okrem iného aj existenciu jedného milióna Slovákov na južnom Slovensku. Ak napríklad dovolíme obciam robiť referendum napríklad o NATO, čochvíľa iredentisti vyhlásia referendum o autonómii. Môže z toho vzniknúť veľmi nebezpečná situácia. Aj ja verím, že Slovenská republika bude mať zatiaľ jeden parlament, jednu vládu. Proti tieňovým vládam, pravdaže, nič nemôžeme namietať. Preto plne podporujem vládny návrh zákona, ktorým sa dopĺňa zákon Národnej rady číslo 369/1990 Zb. o obecnom zriadení. Odporúčam aj vám, vážené kolegyne a kolegovia, aby ste tento vládny návrh pri hlasovaní podporili. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u295" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u295.p1">Ďakujem, pán poslanec. Faktická poznámka - pán poslanec Bajan.</seg>
            </u>
            <u xml:id="ParlaMint-SK_1998-06-30-t1m49.u296" who="#VladimírBajan.1960" ana="#regular">
               <seg xml:id="ParlaMint-SK_1998-06-30-t1m49.u296.p1">Ďakujem pekne. V súvislosti so samosprávou sme si vypočuli už naozaj neuveriteľne veľa, ale to, čo zaznelo, má svoje hlboké myšlienky. Som už imúnny voči tzv. čížovinám, ale ak nás niekto chce presvedčiť, že je tu tendencia absolutizácie rozhodovania obcí, a pritom centralizuje moc v rukách štátnej správy, tak to sú predsa absurdné veci. Pozrite sa na 21 zákonov, ktorými sme zobrali obciam právomoci v parciálnych veciach, a prijali sa minimálne tri zákony, ktoré majú účinnosť zo dňa na deň. Typický je zákon o petíciách, ktorý vyšiel v Zbierke zákonov 29. mája a jeho účinnosť je od 1. júna. Kedy a ako sa mala na to obec pripraviť? Pozrite sa na trhoviská. Včera v Zbierke zákonov vyšiel zákon o sociálnej pomoci, kde obec dnes mala pozvaných ľudí, ktorým podľa starého zákona mohla dať sociálnu pomoc, podľa nového zákona už nemôže. Sú tam ľudia, ktorí sú totálne nabrúsení. Ako im vysvetliť, že vyšiel nový zákon, ktorý ich posiela na štátnu správu, ktorá, samozrejme, v súvislosti s týmto zákonom nedostala viac peňazí? To sú konkrétne veci, ktoré vám hovorím napriek tomu, že nechcete o nich počuť. A ak niekto hovorí, že prijatím zákona číslo 369 sme otvorili dvere chaosu, mám pocit, že asi nevie, o čom hovoríme.</seg>
            </u>
            <u xml:id="ParlaMint-SK_1998-06-30-t1m49.u297" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u297.p1">Pán poslanec Lauko.</seg>
            </u>
            <u xml:id="ParlaMint-SK_1998-06-30-t1m49.u298" who="#PeterLauko.1949" ana="#regular">
               <seg xml:id="ParlaMint-SK_1998-06-30-t1m49.u298.p1">Ďakujem, pán predseda. Chcem zareagovať na vzletné slová o štátnosti z úst pána poslanca kolegu Smolca. Pán poslanec, nemožno len hovoriť o slovenskej štátnosti a robiť proti Slovensku. Treba robiť tak, aby Slovensko malo prospech z toho, čo robíte. Ale to, čo ste predvádzali v Slovenskej republike s vašimi kauzami a čo sa deje na Slovensku po zmarenom referende, ktoré zmaril tu prítomný minister vnútra, tak to je práve to, čo robí hanbu Slovensku. Viete? Takže trošku zamieňate príčinu s následkom. Celé tieto vaše volebné zákony, ktoré tu predkladáte, a celý takýto zákon o obecnom zriadení je dôsledkom toho, že sa vládna moc bojí samosprávy. A bojí sa slobodných ľudí. To je váš výsledok politiky.</seg>
            </u>
            <u xml:id="ParlaMint-SK_1998-06-30-t1m49.u299" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u299.p1">Pani poslankyne, páni poslanci, končím rozpravu k tomuto bodu programu. Pýtam sa pána ministra, či sa chce vyjadriť k rozprave. Áno, nech sa páči.</seg>
            </u>
            <u xml:id="ParlaMint-SK_1998-06-30-t1m49.u300" who="#GustávKrajči.1951" ana="#regular">
               <seg xml:id="ParlaMint-SK_1998-06-30-t1m49.u300.p1">Vážený pán predseda, vážená Národná rada Slovenskej republiky, isteže novela zákona číslo 369 vyvolala veľkú polemiku a, samozrejme, otvorila aj rad problémov, ktoré sa dajú riešiť veľmi ťažko z hľadiska súčasnej legislatívy tak, aby boli spokojné všetky strany. Zákon číslo 369/1990 Zb. je taký zákon, ktorým sa hrdíme v súčasnosti v Európe a tvrdíme, že je to jeden z najlepších zákonov, ktoré sme prijali v poslednom období aj napriek tomu, že niektoré jeho ustanovenia už zastarali a je potrebné ich novelizovať, a tento proces prebiehal v súčinnosti so Združením miest a obcí Slovenska, ktoré je zastúpené v poradných orgánoch vlády, a na tejto novele zákona číslo 369 sme úzko spolupracovali. Žiaľbohu, situácia sa však vyvíjala trochu ináč a došlo k tomu, že tento dobrý zákon niektorí ľudia dokázali zneužiť vo svoj prospech, a preto sa vyvolala reakcia, ktorá, samozrejme, hľadala možnosť riešenia situácie, hľadal sa spôsob, ako nájsť možnosť nezneužívať ustanovenia článku tohto zákona. Tieto návrhy, ktoré sú tu, samozrejme, sú návrhmi, ktoré vyšli po konzultácii právnikov, ktorí sa snažili nájsť tento spôsob. Je len jasné, že keď sa mení jedna norma, úzko nadväzuje na všetky ďalšie normy, a preto je veľmi ťažko niekedy nájsť to optimálnejšie riešenie. Preto sa vždy pýtam, či bolo vôbec potrebné, aby sa vláda aj táto snemovňa musela týmto problémom zaoberať, a odpovedám si, že nie. Myslím si, že o tom sa dalo rokovať a dalo sa tejto situácii predísť. Vo vystúpeniach pánov poslancov Kvardu, Bárdosa, Hrušovského aj ďalších odzneli pripomienky, ktoré spochybňujú súlad rovnomennej novely s článkom 142 Ústavy Slovenskej republiky z hľadiska kompetencií súdov preskúmavať uznesenia obecných zastupiteľstiev. Aj keď v citovanom článku ústavy sa výslovne neuvádzajú slová, ktoré by dokumentovali kompetencie súdov preskúmavať aj tieto uznesenia obecných zastupiteľstiev, ktorými sa neschvaľujú všeobecne záväzné nariadenia, nemožno predpokladať, žeby Ústava Slovenskej republiky postavila takéto uznesenia nad zákon, ba i nad samotnú ústavu. Ústava nemohla predpokladať, že by vôbec takéto uznesenia mohli vzniknúť, pretože zákon Slovenskej národnej rady číslo 369/1990 Zb. o obecnom zriadení už v roku 1990 vymedzil kompetencie obecných zastupiteľstiev. Nie je známy prípad, že by obecné zastupiteľstvá mohli konať mimo rámca, ktorý im vytvára zákon. Preto som presvedčený, že navrhované kompetencie súdov nie sú v rozpore s Ústavou Slovenskej republiky, ba naopak, vyplývajú z jej cieľa ochrany dodržania zákonnosti v právnom štáte. Keďže zmena, ktorú odporúča prijať gestorský výbor, ako aj pozmeňujúce návrhy, ktoré predložili dve skupiny poslancov na čele s pánom Reom a pánom Zahatlanom, spresňujú predloženú dikciu, som presvedčený o správnosti navrhovaného riešenia a súhlasím s týmito zmenami. Vážené pani poslankyne, páni poslanci, ako som už uviedol, zákon o obecnom zriadení i ďalšie predpisy nášho právneho poriadku a predpisov poskytujú obciam a mestám pomerne široký okruh kompetencií, avšak niektoré z ustanovení spomínaného zákona pri vytrhnutí z kontextu nevylučujú možnosť ich zneužitia takým výkladom, ktorý je v rozpore s jeho ostatnými ustanoveniami. Ku kritikám, ktoré označujú predložený návrh za účelový a neopodstatnený, musím konštatovať, že neuvádzajú nijaké konkrétne argumenty, naopak, z toho, čo som už povedal, vyplýva, že je to návrh naozaj potrebný a vecný. Ani tvrdenie, že návrh narúša existenciu právnych úprav, alebo dokonca celý systém práva, nie je podložené. Návrh práve naopak dotvára a dopĺňa systém práva o chýbajúce ustanovenia oprávňujúce orgány, ktoré majú povinnosť bdieť nad zákonnosťou, aby sa mohli obracať na súd s požiadavkou na posúdenie zákonnosti uznesení obecných zastupiteľstiev, ako aj o oprávnenie súdov o zákonnosti rozhodovať a dotiahnuť nápravu tých uznesení, o ktorých zistia, že sú v rozpore so zákonom. Návrh teda skvalitňuje právnu úpravu tým, že vytvára inštitút na dosiahnutie zákonnosti uznesení obecných zastupiteľstiev po tom, čo zastupiteľstvo nerešpektovalo protest prokurátora a umožňuje presadiť zákonnosť. Považujem za potrebné vás informovať, že aj v právnom poriadku štátov Európskej únie je celkom bežne zakotvený dohľad alebo i dozor štátu nad výkonom samosprávy, a to odborný, právny, resp. súdny, a takisto je tam zakotvená aj správna, prípadne i trestná zodpovednosť volených zástupcov samosprávy za nedodržiavanie zákonov. Náš návrh sa tiež pohybuje len v týchto medziach preskúmavania zákonnosti, teda nie vecného obsahu uznesení obecných zastupiteľstiev. Ako už informoval spoločný spravodajca výborov, výbory navrhujú schváliť vládny návrh zákona s pozmeňujúcimi a doplňujúcimi návrhmi, s ktorými súhlasíme. Vážené poslankyne, vážení poslanci, táto malá novela zákona o obecnom zriadení a o doplnení ďalších zákonov nemení podstatu zákona, ale rozvíja jedno z jeho ustanovení v kontexte zákona ako celku a na základe toho navrhuje doplnenie Občianskeho súdneho poriadku a zákona o organizácii miestnej štátnej správy. Návrh predstavuje naozaj minimum toho, čo podľa nášho názoru teraz treba novelizovať. Sme presvedčení, že táto novela je v súlade s ústavou a s celkovou filozofiou nášho právneho poriadku a že nijako nenarušuje žiadne z jeho ustanovení. Preto považujem za potrebné, aby ste tento návrh schválili a aby postúpil do tretieho čítania. Chcel by som odpovedať súčasne aj na pripomienku pána poslanca Rózsu, ktorý hovoril o tom, že vláda Slovenskej republiky nemieni pristúpiť k Európskej charte miestnej samosprávy, že v zmysle programu vlády tento krok je pripravený na mesiac jún, keď ministerstvo vnútra tento návrh do vlády predložilo, a na budúci utorok pravdepodobne bude pristúpenie k Európskej charte miestnych samospráv vo vláde schválené. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u301" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u301.p1">Ďakujem, pán minister. Pýtam sa pána spoločného spravodajcu, či chce vystúpiť. Áno, nech sa páči.</seg>
            </u>
            <u xml:id="ParlaMint-SK_1998-06-30-t1m49.u302" who="#KarolZahatlan.1958" ana="#regular">
               <seg xml:id="ParlaMint-SK_1998-06-30-t1m49.u302.p1">Ďakujem pekne za slovo, pán predseda. Vážený pán minister, kolegyne, kolegovia, vypočuli sme si tu veľa slov, veľa invektív, koho sa bojí vláda, koho sa bojíme my, že je nezáujem o nás občanov, že referendá v Štúrove a vo Svätom Jure dokonca schvaľujú poslanci Národnej rady. Sú to pre mňa zarážajúce slová a myslím si, že pre väčšinu z nás. Odzneli tu slová o pomste. Prosím vás, o akej pomste? Je to reakcia na daný stav. Aká pomsta? My sme tu na to, aby sme reagovali na stav, ktorý sa vyvinie. Ďalej, pán Miklušičák stále používal výraz trest, že občania sa vyjadrili, je to na nich trest. Pýtam sa, aký trest? Alebo akých ľudí chceme mať v štáte, keď budeme pripúšťať nezákonnosť v tomto štáte? Čo je vlastne trest? Teraz sa tu niekto hrdí svojím postojom, je hrdý na svoj štát. Ja som to roky nepočul a naraz to počujem práve z týchto úst. Je to zaujímavé. Pýtam sa na záver, koho si potom páni poslanci zastávate. Tých, ktorí porušujú zákon? Vy s tým súhlasíte? Zaujímavý postoj. Kto sa koho bojí? Boja sa takéhoto zákona starostovia, ktorí si zákon ctia a zákon dodržujú? Určite nie. Boja sa ho občania, ktorí si ctia zákon a dodržujú ho? Určite nie. Viete, skôr by sme sa, alebo by ste sa aj vy mali zamyslieť nad tým, že keď niekto narúša štátnosť, keď niekto nedodržuje zákon, my sme tu na to, aby sme povedali, že takto sa to nesmie robiť. Sme tu na to, aby sme ten zákon dodržiavali. Na záver len toľko, že tam, kde sa končí tolerantnosť, slušnosť, nastupuje arogancia. Tam musí nastúpiť zákon. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u303" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u303.p1">Ďakujem. Pán spoločný spravodajca, pýtam sa vás, či môžeme pristúpiť k hlasovaniu.</seg>
            </u>
            <u xml:id="ParlaMint-SK_1998-06-30-t1m49.u304" who="#KarolZahatlan.1958" ana="#regular">
               <seg xml:id="ParlaMint-SK_1998-06-30-t1m49.u304.p1">Áno, pán predseda, môžeme pristúpiť k hlasovaniu. Vážené kolegyne, vážení kolegovia, v rozprave vystúpilo sedem diskutujúcich, z toho len päť poslancov podalo pozmeňujúci návrh. Odporúčam, pán predseda, aby sme podľa rokovacieho poriadku najprv dali hlasovať podľa § 83 ods. 1 rokovacieho poriadku. Podľa tohto zákona poslanci pán Kvarda, pán Bárdos, pán Hrušovský sa pripojil, pán Miklušičák sa pripojil, navrhli nepokračovať v rokovaní o tomto zákone. Čiže najprv musíme dať hlasovať o tomto návrhu.</seg>
            </u>
            <u xml:id="ParlaMint-SK_1998-06-30-t1m49.u305" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u305.p1">Pani poslankyne, páni poslanci, budeme hlasovať na základe § 83 ods. 1. Poslanci, tak ako ich prečítal pán spravodajca, navrhujú, aby bol zákon vrátený. Prosím, prezentujme sa a hlasujme. <note type="narrative">Hlasovanie.</note> Prezentovalo sa 122 poslancov. Za návrh hlasovalo 51 poslancov. Proti návrhu hlasovalo 64 poslancov. Hlasovania sa zdržali 6 poslanci. Nehlasoval 1 poslanec. Neprijali sme tento procedurálny návrh. Takže môžeme pristúpiť k hlasovaniu o pozmeňujúcich návrhoch.</seg>
            </u>
            <u xml:id="ParlaMint-SK_1998-06-30-t1m49.u306" who="#KarolZahatlan.1958" ana="#regular">
               <seg xml:id="ParlaMint-SK_1998-06-30-t1m49.u306.p1">Pán predseda, budeme hlasovať o pozmeňujúcom návrhu, ktorý vychádza z výboru pre verejnú správu, územnú samosprávu a národnosti ako gestorského, a je v spoločnej správe v časti IV. Gestorský výbor odporúča tento návrh schváliť.</seg>
            </u>
            <u xml:id="ParlaMint-SK_1998-06-30-t1m49.u307" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u307.p1">Takže hlasujeme o návrhu zo spoločnej správy pod bodom číslo 1. Prosím, prezentujme sa a hlasujme. Gestorský výbor ho odporúča prijať. <note type="narrative">Hlasovanie.</note> Prezentovalo sa 120 poslancov. Za návrh hlasovalo 91 poslancov. Proti návrhu hlasovalo 26 poslancov. Hlasovania sa zdržali 3 poslanci. Prijali sme tento pozmeňujúci návrh.</seg>
            </u>
            <u xml:id="ParlaMint-SK_1998-06-30-t1m49.u308" who="#KarolZahatlan.1958" ana="#regular">
               <seg xml:id="ParlaMint-SK_1998-06-30-t1m49.u308.p1">To bol jediný pozmeňujúci návrh zo spoločnej správy. Následne v rozprave vystúpil pán poslanec Rea, kde navrhol dva pozmeňujúce návrhy. Myslím si, že hovoril, že môžeme o nich hlasovať spoločne.</seg>
            </u>
            <u xml:id="ParlaMint-SK_1998-06-30-t1m49.u309" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u309.p1">Takže budeme pokračovať v hlasovaní o poslaneckých pozmeňujúcich návrhoch. Hlasujeme o návrhoch, ktoré predložil pán poslanec Rea. O jeho obidvoch návrhoch hlasujeme spoločne, tak ako to uviedol pán spravodajca. <note type="narrative">Hlasovanie.</note> Prezentovalo sa 118 poslancov. Za návrh hlasovalo 76 poslancov. Proti návrhu hlasovalo 32 poslancov. Hlasovania sa zdržalo 8 poslancov. Nehlasovali 2 poslanci. Prijali sme tieto návrhy.</seg>
            </u>
            <u xml:id="ParlaMint-SK_1998-06-30-t1m49.u310" who="#KarolZahatlan.1958" ana="#regular">
               <seg xml:id="ParlaMint-SK_1998-06-30-t1m49.u310.p1">Z rozpravy ďalej vyplynul ešte jeden pozmeňujúci návrh, ktorý som predložil ja, a týka sa článku II § 200ha ods. 4, kde sa len upravuje legislatívne čistejšie.</seg>
            </u>
            <u xml:id="ParlaMint-SK_1998-06-30-t1m49.u311" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u311.p1">Takže budeme hlasovať o návrhu pána poslanca Zahatlana. Prosím, prezentujme sa a hlasujme. <note type="narrative">Hlasovanie.</note> Prezentovalo sa 121 poslancov. Za návrh hlasovalo 80 poslancov. Proti návrhu hlasovalo 22 poslancov. Hlasovania sa zdržali 16 poslanci. Nehlasovali 3 poslanci. Takže sme prijali aj tento pozmeňujúci návrh.</seg>
            </u>
            <u xml:id="ParlaMint-SK_1998-06-30-t1m49.u312" who="#KarolZahatlan.1958" ana="#regular">
               <seg xml:id="ParlaMint-SK_1998-06-30-t1m49.u312.p1">To bolo všetko z pozmeňujúcich návrhov, ktoré odzneli v rozprave. Pán predseda, mám súhlas gestorského výboru predložiť návrh podľa § 83 ods. 4, § 84 ods. 2 a § 86.</seg>
            </u>
            <u xml:id="ParlaMint-SK_1998-06-30-t1m49.u313" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u313.p1">Pýtam sa, či môžeme pristúpiť k tretiemu čítaniu. Ak áno, pristúpime k tretiemu čítaniu o vládnom návrhu zákona, ktorým sa dopĺňa zákon Slovenskej národnej rady číslo 369/1990 Zb. o obecnom zriadení v znení neskorších predpisov a doplňujú sa ďalšie zákony. Aj v tomto čítaní musím otvoriť rozpravu. Pýtam sa, či má niekto do rozpravy návrh na opravu legislatívnotechnických alebo jazykových chýb. Ak nie, uzatváram možnosť prihlásiť sa do rozpravy a súčasne rozpravu aj končím. Keďže v rámci tretieho čítania neboli žiadne pripomienky ani pozmeňujúce návrhy, môžeme podľa § 86 zákona o rokovacom poriadku pristúpiť k hlasovaniu o zákone ako celku. Prosím, pani poslankyne, páni poslanci, prezentujme sa a hlasujme.</seg>
            </u>
            <u xml:id="ParlaMint-SK_1998-06-30-t1m49.u314" who="#KarolZahatlan.1958" ana="#regular">
               <seg xml:id="ParlaMint-SK_1998-06-30-t1m49.u314.p1">S odporúčaním gestorského výboru schváliť ho.</seg>
            </u>
            <note type="narrative">Hlasovanie.</note>
            <u xml:id="ParlaMint-SK_1998-06-30-t1m49.u315" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u315.p1">Prezentovalo sa 123 poslancov. Za návrh hlasovalo 69 poslancov. Proti návrhu hlasovalo 53 poslancov. Hlasovania sa nezdržal nikto. Nehlasoval 1 poslanec. Konštatujem, že sme prijali uvedenú novelu zákona. Ďakujem pekne, pán minister aj pán spoločný spravodajca.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u316" who="#KarolZahatlan.1958" ana="#regular">
               <seg xml:id="ParlaMint-SK_1998-06-30-t1m49.u316.p1">Ďakujem za spoluprácu.</seg>
            </u>
            <u xml:id="ParlaMint-SK_1998-06-30-t1m49.u317" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u317.p1">V programe budeme pokračovať druhým čítaním o vládnom návrhu zákona, ktorým sa mení a dopĺňa zákon Národnej rady Slovenskej republiky číslo 314/1996 Z. z. o prokuratúre v znení neskorších predpisov. Pripomínam, že k uvedenému návrhu zákona Národná rada vyslovila súhlas, aby bol prerokovaný v skrátenom legislatívnom konaní. Vládny návrh pred prvým čítaním ste dostali ako tlač 979 a spoločnú správu výborov s návrhom gestorského výboru ako tlač 979a. Prosím pána ministra Jozefa Liščáka, ktorý bol poverený vládou, aby nás oboznámil s obsahom novely.</seg>
            </u>
            <u xml:id="ParlaMint-SK_1998-06-30-t1m49.u318" who="Liščák, J." ana="#regular">
               <seg xml:id="ParlaMint-SK_1998-06-30-t1m49.u318.p1">Vážený pán predseda Národnej rady Slovenskej republiky, vážené pani poslankyne, vážení páni poslanci, návrh predloženého zákona reaguje na nález Ústavného súdu Slovenskej republiky z 24. februára 1998 pod číslom 78/1998 Z. z., ktorý rozhodol, že ustanovenia paragrafov tam uvedených od § 56 počínajúc po § 29 zákona o prokuratúre nie sú v súlade s Ústavou Slovenskej republiky. Nález bol vyhlásený 25. marca 1998 a týmto dňom citované ustanovenia zákona o prokuratúre stratili účinnosť. Čiastočnou novelizáciou zákona o prokuratúre zákonom číslo 79/1998 Z. z. bola vyriešená naliehavá otázka účinnosti zákona o prokuratúre. Predkladaná novela vychádza zo záverov a stanoviska Ústavného súdu, ktoré vyplynuli z rozhodnutia Ústavného súdu, ktoré bolo účastníkom konania doručené až po vyhlásení nálezu v Zbierke zákonov. Niektoré nesúladné ustanovenia zákona o prokuratúre nevyžadovali výraznejší legislatívny zásah do zákona o prokuratúre. Ide o ustanovenia § 2 ods. 1 a § 5 ods. 2, ako aj § 16 ods. 3. V týchto ustanoveniach v súlade so stanoviskom Ústavného súdu postačovalo vypustiť zo znení ustanovení len časť textu, resp. odsek. V ostatných prípadoch však bolo potrebné zákonné ustanovenia zmeniť alebo doplniť tak, aby ich znenie zodpovedalo požiadavkám ústavnosti. Podľa návrhu zákona prokuratúry budú môcť vykonávať previerky v orgánoch verejnej správy len v ukončených veciach, teda vo veciach, v ktorých už rozhodnutie bolo vydané, prijaté alebo schválené. Jednoznačne sa stanovuje lehota na vybavenie protestu a súčasne v konaní o proteste prokurátora sa odstraňuje neústavný stav, ktorý umožňoval prokurátorovi ustanovovať iné ako zákonné lehoty alebo ukladať povinnosti. Osobitná pozornosť sme venovali ustanoveniam § 26 a § 29. Súčasne sa vypúšťa zo zákona o prokuratúre nefunkčné ustanovenie § 27. V § 26 a v § 29 sa ustanovujú kritériá súčinnosti prokurátorov s inými orgánmi, právnickými a fyzickými osobami, bez ktorých si nemožno predstaviť činnosť na netrestnom úseku prokuratúry. Kritériá súčinnosti sú v návrhu zákona presne uvedené. V zásade bude platiť to, že prokurátor len v ukončených veciach bude môcť žiadať spisy, v neukončených veciach bude môcť do spisov len nahliadať, a to všetko len v tom prípade, ak si to bude vyžadovať vybavenie konkrétnej veci alebo konkrétneho podnetu. Novým spôsobom sa navrhuje vyriešiť aj otázka vzťahu prokurátora k právnickým a fyzickým osobám, ktoré sa svojimi podaniami domáhajú toho, aby prokurátor vykonal niektoré z opatrení, na ktoré ho zákon oprávňuje. Vylúčila sa možnosť, aby prokurátor mohol dať niekoho predviesť. Predvedenie osoby je možné len v prípadoch a za podmienok výslovne uvedených v návrhu zákona. Novela zákona o prokuratúre rieši súčasne aj niekoľko veľmi aktuálnych problémov, a to nad rámec nálezu Ústavného súdu. Zákon o prokuratúre sa dopĺňa o ustanovenia týkajúce sa možnosti vylúčenia vedúceho prokurátora z vybavovania konkrétnej veci. Na tento problém totiž zákon o prokuratúre nepamätal. Súčasne návrh tiež dáva možnosť operatívneho prestupovania prokurátorov na krajských prokuratúrach a Generálnej prokuratúre. Táto legislatívna zmena je nevyhnutná z toho dôvodu, aby tieto prokuratúry mohli napríklad náležite plniť všetky úlohy spojené s bojom s organizovaným zločinom za súčasného zachovania miesta výkonu služby a platu prokurátora. Národná rada Slovenskej republiky uznesením číslo 1070 z 12. mája 1998 pridelila vládny návrh zákona, ktorým sa mení a dopĺňa zákon o prokuratúre číslo 314/1996 Z. z., na prerokovanie Ústavnoprávnemu výboru Národnej rady Slovenskej republiky, Výboru Národnej rady Slovenskej republiky pre obranu a bezpečnosť a Výboru Národnej rady Slovenskej republiky pre štátnu správu, územnú samosprávu a národnosti. Gestorský výbor na svojom rokovaní dňa 19. 5. 1998 odporučil novelu zákona o prokuratúre schváliť. Na záver mi dovoľte vyjadriť presvedčenie, vážené pani poslankyne, páni poslanci, že predkladaný návrh zákona po zapracovaní pozmeňujúcich návrhov utvára právne podmienky na to, aby prokuratúra mohla plniť svoje ústavné poslanie. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u319" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u319.p1">Ďakujem, pán minister. Teraz dávam slovo spravodajcovi výborov a gestorského výboru, ktorým bol určený pán poslanec Cuper. Prosím, pán poslanec, aby ste nás oboznámili s výsledkami prerokovania vo výboroch a s návrhom gestorského výboru.</seg>
            </u>
            <u xml:id="ParlaMint-SK_1998-06-30-t1m49.u320" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u320.p1">Vážený pán predseda, milé dámy, vážení páni, dovoľte mi, aby som vám predniesol spoločnú správu výborov Národnej rady Slovenskej republiky o prerokovaní vládneho návrhu zákona, ktorým sa mení a dopĺňa zákon Národnej rady Slovenskej republiky číslo 314/1996 Z. z. o prokuratúre v znení neskorších predpisov. Dostali ste ju ako tlač 979a vo výboroch Národnej rady Slovenskej republiky v druhom čítaní. Ústavnoprávny výbor Národnej rady Slovenskej republiky ako gestorský výbor pri prerokúvaní vládneho návrhu zákona, ktorým sa mení a dopĺňa zákon Národnej rady Slovenskej republiky číslo 314/1996 Z. z. o prokuratúre v znení neskorších predpisov <note type="comment">tlač 979</note>, podáva Národnej rade Slovenskej republiky v súlade s § 79 ods. 1 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky túto spoločnú správu výborov Národnej rady Slovenskej republiky o prerokovaní uvedeného vládneho návrhu zákona. Národná rada Slovenskej republiky uznesením číslo 1070 z 12. 5. 1998 pridelila vládny návrh zákona, ktorým sa mení a dopĺňa zákon Národnej rady Slovenskej republiky číslo 314/1996 Z. z. o prokuratúre v znení neskorších predpisov, na prerokovanie týmto výborom Národnej rady Slovenskej republiky: Ústavnoprávnemu výboru Národnej rady Slovenskej republiky, Výboru Národnej rady Slovenskej republiky pre obranu a bezpečnosť, Výboru Národnej rady Slovenskej republiky pre štátnu správu, územnú samosprávu a národnosti. Ústavnoprávny výbor Národnej rady Slovenskej republiky a Výbor Národnej rady Slovenskej republiky pre obranu a bezpečnosť prerokovali predmetný vládny návrh zákona v lehote určenej uznesením Národnej rady Slovenskej republiky. Výbor Národnej rady Slovenskej republiky pre štátnu správu, územnú samosprávu a národnosti predmetný návrh prerokoval dodatočne, takže máte nepresnú informáciu vo vašej správe. Gestorský výbor nedostal do 19. mája 1998 žiadne stanoviská poslancov Národnej rady Slovenskej republiky, ktorí nie sú členmi výborov, ktorým bol vládny návrh zákona pridelený, oznámenie v súlade s § 75 ods. 2 a § 79 zákona Národnej rady Slovenskej republiky o rokovacom poriadku Národnej rady Slovenskej republiky. Vládny návrh zákona, ktorým sa mení a dopĺňa zákon Národnej rady Slovenskej republiky číslo 314/1996 Z. z. o prokuratúre v znení neskorších predpisov, odporúčali Národnej rade Slovenskej republiky schváliť s pozmeňujúcimi a doplňujúcimi návrhmi tieto výbory Národnej rady Slovenskej republiky: Ústavnoprávny výbor Národnej rady Slovenskej republiky uznesením číslo 637 zo 14. 5. 1998 a Výbor Národnej rady Slovenskej republiky pre obranu a bezpečnosť svojím uznesením číslo 314 zo dňa 14. 5. 1998. Prosím, aby ste si doplnili, že aj výbor pre štátnu správu, územnú samosprávu a národnosti odporučil tento návrh schváliť uznesením číslo 353 z 20. 5. 1998. Z uznesení výborov Národnej rady Slovenskej republiky uvedených pod bodom III tejto správy vyplývajú tieto pozmeňujúce a doplňujúce návrhy. Za bod 12 sa vkladá bod 13, ostatné body sa prečíslujú. Bod 13 znie: V § 28 sa vypúšťajú slová "a § 27". Podľa predloženého návrhu zákona sa vypúšťa celý § 27, v dôsledku čoho je potrebné upraviť aj text § 28, podľa ktorého oprávnenia prokurátora uvedené v § 26 sa nevzťahujú na veci operačnej a mobilizačnej povahy, t. j. z pôvodného textu sa vypúšťa § 27. Gestorský výbor tento návrh odporúča schváliť. <vocal type="noise"><desc>Hlasy zo sály.</desc></vocal> Už to dočítam, keď som to začal. Republikácia. Za doterajší článok I sa vkladá článok II tohto znenia: "Predseda Národnej rady Slovenskej republiky sa splnomocňuje, aby sa v Zbierke zákonov Slovenskej republiky vyhlásilo úplné znenie zákona Národnej rady Slovenskej republiky číslo 314/1996 Zb. o prokuratúre v znení nálezu Ústavného súdu Slovenskej republiky číslo 78/1998 Z. z., ako to vyplýva zo zmien a doplnení v tomto zákone." Aj tento návrh odporúča gestorský výbor schváliť. Gestorský výbor na základe stanovísk výborov k vládnemu návrhu zákona, ktorým sa mení a dopĺňa zákon Národnej rady Slovenskej republiky o prokuratúre v znení neskorších predpisov, vyjadrených v ich uzneseniach uvedených pod bodom III tejto správy a v stanoviskách poslancov gestorského výboru vyjadrených v rozprave k vládnemu návrhu zákona v súlade s § 79 ods. 4 a § 83 zákona Národnej rady Slovenskej republiky o rokovacom poriadku Národnej rady odporúča Národnej rade Slovenskej republiky vládny návrh zákona, ktorým sa mení a dopĺňa zákon Národnej rady číslo 314 o prokuratúre v znení neskorších predpisov <note type="comment">tlač 979</note>, v znení pozmeňujúcich a doplňujúcich návrhov uvedených v tejto správe a prípadne prednesených v rozprave, schváliť. Predmetná spoločná správa výborov Národnej rady Slovenskej republiky po prerokovaní vládneho návrhu, ktorým sa mení a dopĺňa zákon Národnej rady Slovenskej republiky číslo 314 o prokuratúre v znení neskorších predpisov <note type="comment">tlač 979</note>, vo výboroch Národnej rady Slovenskej republiky v druhom čítaní bola schválená uznesením ústavnoprávneho výboru číslo 649 z 19. 5. 1998. Prosím, pán predseda, aby ste otvorili rozpravu.</seg>
            </u>
            <u xml:id="ParlaMint-SK_1998-06-30-t1m49.u321" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u321.p1">Ďakujem za prednesenie správy. Pani poslankyne, páni poslanci, otváram rozpravu. Písomné prihlášky do rozpravy nemám. Pýtam sa vás preto, či sa niekto hlási do rozpravy. Konštatujem, že nie, preto končím možnosť prihlásiť sa do rozpravy a súčasne končím aj rozpravu. Pýtam sa pána ministra, či sa chce vyjadriť. Nie, pán spoločný spravodajca tiež nie, takže môžeme pristúpiť k hlasovaniu. Budeme hlasovať podľa § 83 ods. 3 zákona o rokovacom poriadku.</seg>
            </u>
            <u xml:id="ParlaMint-SK_1998-06-30-t1m49.u322" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u322.p1">Tu sú, pán predseda, dva pozmeňujúce návrhy, ktoré boli prednesené, a odporúčam, aby ste o nich dali hlasovať spoločne s odporúčaním schváliť ich.</seg>
            </u>
            <u xml:id="ParlaMint-SK_1998-06-30-t1m49.u323" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u323.p1">Prosím, pani poslankyne, páni poslanci, keby ste sa vrátili do rokovacej miestnosti. Budeme hlasovať o dvoch pozmeňujúcich návrhoch zo spoločnej správy. Skúsme sa prezentovať a hneď aj hlasovať. Prosím, prezentujme sa a hlasujme. Prezentovalo sa 72 poslancov. Prosím, páni poslanci, pani poslankyne, ktorí ste mimo rokovacej miestnosti, hlasujeme. Ide o novelu zákona, ku ktorej vo výboroch neboli pripomienky, a tak opoziční poslanci, ako aj koaliční hlasovali za túto novelu. Je to novela, ktorá sa pripravila na základe rozhodnutia Ústavného súdu. Takže prosím, keby ste sa vrátili do rokovacej miestnosti. Prosím ešte raz, páni poslanci, keby ste sa vrátili do rokovacej miestnosti. Prosím, prezentujme sa ešte raz a hlasujme. Opakujem, ide o novelu, ktorú na základe Ústavného súdu musela vláda pripraviť. Prezentovalo sa 72 poslancov. Pani poslankyne, páni poslanci, poslednýkrát dávam hlasovať. Prosím, prezentujme sa a hlasujme. Prezentovalo sa 73 poslancov. Je nás málo, pani poslankyne, páni poslanci, vyhlasujem obedňajšiu prestávku do 14.00 hodiny.</seg>
            </u>
            <u xml:id="ParlaMint-SK_1998-06-30-t1m49.u324" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u324.p1">Prosím členov výboru pre konflikt záujmov, aby sa hneď zišli v miestnosti číslo 30, budeme mať výbor.</seg>
            </u>
            <note type="comment">Po prestávke.</note>
            <u xml:id="ParlaMint-SK_1998-06-30-t1m49.u325" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u325.p1">Pani poslankyne, páni poslanci, je dávno po uplynutí času určeného na obedňajšiu prestávku. Prosím, keby ste sa všetci vrátili do rokovacej miestnosti, aby sme mohli hlasovať o novele zákona, ktorý máte pod tlačou 979. Opäť opakujem, že ide o novelu zákona, ktorá sa týka Generálnej prokuratúry, a je to novela, ktorá bola prijatá na základe rozhodnutia Ústavného súdu. Preto si myslím, že nie je dôvod na akúkoľvek blokáciu z jednej alebo z druhej strany. Pani poslankyne, páni poslanci, znovu vás vyzývam, aby ste sa vrátili do rokovacej miestnosti, je po obedňajšej prestávke, budeme hlasovať. Ak prídete po hlasovaní, v budúcom volebnom období budem podávať kávu bez cukru. Prosím, skúsme sa prezentovať, pani poslankyne, páni poslanci. Prezentujme sa, prosím. Prezentovalo sa 78 poslancov. Ďakujem pekne. Sme uznášaniaschopní, môžeme pristúpiť k hlasovaniu. Ďakujem vám trom, ktorí ste prišli. Nech sa páči, pán poslanec.</seg>
            </u>
            <u xml:id="ParlaMint-SK_1998-06-30-t1m49.u326" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u326.p1">Ďakujem, pán predseda. Milé dámy, vážení páni, chcem uviesť hlasovanie o dvoch pozmeňujúcich návrhoch, ktoré máte uvedené v tlači 979a pod bodmi 1, 2 v časti IV s tým, že gestorský výbor odporúča tieto dva pozmeňujúce návrhy schváliť. Ide o legislatívnotechnické úpravy v bode 2.</seg>
            </u>
            <u xml:id="ParlaMint-SK_1998-06-30-t1m49.u327" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u327.p1">Takže môžeme hlasovať. Prosím, prezentujme sa a hlasujme. Hlasujeme o dvoch návrhoch zo spoločnej správy. Gestorský výbor odporúča, aby sme ich prijali. <note type="narrative">Hlasovanie.</note> Prezentovalo sa 77 poslancov. Za návrh hlasovalo 75 poslancov. Proti návrhu nehlasoval nikto. Hlasovania sa zdržal 1 poslanec. Nehlasoval 1 poslanec. Takže sme prijali tieto dva body zo spoločnej správy. Môžeme pristúpiť k hlasovaniu podľa § 86 zákona o rokovacom poriadku, a to k hlasovaniu o vládnom návrhu ako celku aj s pozmeňujúcimi návrhmi. Takže, prosím, prezentujme sa a hlasujme.</seg>
            </u>
            <u xml:id="ParlaMint-SK_1998-06-30-t1m49.u328" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u328.p1">Hlasujeme o vládnom návrhu zákona, ktorým sa mení a dopĺňa zákon o prokuratúre číslo 314/1996 Z. z., a odporúčam ho schváliť.</seg>
            </u>
            <note type="narrative">Hlasovanie.</note>
            <u xml:id="ParlaMint-SK_1998-06-30-t1m49.u329" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u329.p1">Prezentovalo sa 85 poslancov. Za návrh hlasovalo 83 poslancov. Proti návrhu nehlasoval nikto. Hlasovania sa zdržal 1 poslanec. Nehlasoval 1 poslanec. Môžem konštatovať, že sme uvedenú novelu zákona schválili. Ďakujem pekne pánu ministrovi aj pánu poslancovi. Pani poslankyne, páni poslanci, mali by sme teraz prejsť k hlasovaniu o skrátenom legislatívnom konaní o vládnom návrhu zákona o ochrane svedka. Mám na vás jednu prosbu. O dva body ďalej je návrh na vyslovenie súhlasu Národnej rady Slovenskej republiky s ukončením platnosti medzinárodných zmlúv. Je to druhé a tretie čítanie, ktoré by mala uviesť ministerka zahraničných vecí. Oznámila mi, že z vážnych rodinných dôvodov dnes nemôže prísť na zasadnutie Národnej rady. Chcem, aby ste dali súhlas, aby sme tento bod prerokovali teraz, pretože pán minister má súhlas z vlády, že môže uviesť tento bod programu. Pýtam sa, či má niekto iný návrh. Ak nie, ďakujem. Takže prešli by sme k bodu, ktorý máte pod číslom 15, a je to druhé a tretie čítanie o návrhu na vyslovenie súhlasu Národnej rady Slovenskej republiky s ukončením platnosti medzinárodných zmlúv. Návrh ste dostali ako tlač 953, v ktorom je aj návrh na uznesenie Národnej rady. Spoločnú správu výborov s návrhom gestorského výboru máte pod číslom 953a. Prosím pána ministra, aby uviedol tento návrh.</seg>
            </u>
            <u xml:id="ParlaMint-SK_1998-06-30-t1m49.u330" who="Liščák, J." ana="#regular">
               <seg xml:id="ParlaMint-SK_1998-06-30-t1m49.u330.p1">Vážený pán predseda, vážené pani poslankyne, vážení páni poslanci, dámy a páni, Slovenská republika po rozdelení Českej a Slovenskej Federatívnej Republiky sukcedovala do mnohostranných a dvojstranných zmlúv, v ktorých jednou zo zmluvných strán bola ČSFR. Sukcesia sa uskutočnila na základe vyhlásenia Národnej rady Slovenskej republiky z 3. decembra 1992, v zmysle ktorého sa považuje Slovenská republika od 1. januára 1993 za viazanú týmito zmluvami. Nie je teda potrebné zo strany Slovenskej republiky nejakým ďalším právnym aktom znovu potvrdzovať záväzky vyplývajúce pre Slovenskú republiku zo zmlúv, do ktorých ČSFR sukcedovala. Na základe medzinárodných zvyklostí však v súčasnosti prebieha proces posúdenia bilaterálnej zmluvnej základne s jednotlivými štátmi sveta. Výsledkom tohto procesu na základe dohody je vypracovanie zoznamu dvojstranných zmlúv, ktoré by mali zostať v platnosti, resp. ktoré by mali byť zrušené z dôvodu neaktuálnosti, prekonanosti a nefunkčnosti. V rámci tohto procesu je nutné rešpektovať vnútroštátne zásady na zrušovanie platnosti medzinárodných zmlúv z toho hľadiska, či ide o prezidentské zmluvy, kde je potrebný súhlas Národnej rady Slovenskej republiky, vládne, kde je nutný súhlas vlády Slovenskej republiky, a rezortné za podmienok súhlasu príslušného rezortu. Vo vzťahu k Spojenému kráľovstvu Veľkej Británie a Severného Írska boli posúdené dvojstranné zmluvné dokumenty uzavreté v období od vzniku Československa do 31. decembra 1992. V rámci uvedeného procesu strany posúdili celkom 36 dvojstranných zmluvných dokumentov a zhodli sa na tom, že platných je 28 zmluvných dokumentov, z ktorých navrhujeme naďalej zachovať v platnosti 19, platnosť 9 zmluvných dokumentov sme navrhli ukončiť. Z nich 4 sú prezidentské zmluvy a na ukončenie ich platnosti je potrebný súhlas Národnej rady Slovenskej republiky, ako som už povedal. Po prvé, Obchodná zmluva medzi Československou republikou a Spojeným kráľovstvom Veľkej Británie a Severného Írska uzavretá v Londýne 14. júna 1923, po druhé, Dohoda uzavretá výmenou nót o obnovení účinnosti Obchodnej zmluvy medzi Československou republikou a Spojeným kráľovstvom Veľkej Británie a Severného Írska zo dňa 14. júla 1923, Dohoda o vzájomnom poskytovaní výsad a imunít nediplomatickému personálu pri diplomatických misiách Československej republiky a Spojeného kráľovstva Veľkej Británie a Severného Írska, a po štvrté, Dohoda o oslobodení od poplatkov pri prevode nehnuteľností na diplomatické alebo konzulárne účely medzi Československou republikou a Spojeným kráľovstvom Veľkej Británie a Severného Írska. Vláda Slovenskej republiky uznesením číslo 89 zo 17. februára 1998 zobrala na vedomie správu o výsledkoch expertných rokovaní a stav zmluvnej základne medzi Slovenskou republikou a Spojeným kráľovstvom Veľkej Británie a Severného Írska a vyslovila súhlas s ukončením platnosti uvedených zmluvných dokumentov. Zmluvy, pri ktorých sa navrhuje ukončenie ich platnosti, stratili opodstatnenie a význam, v súčasných podmienkach boli prekonané a prakticky sa nevykonávajú. Ako som už uviedol, na ukončenie platnosti prezidentskej zmluvy, pri schvaľovaní ktorej sa pred jej ratifikáciou vyžaduje súhlas Národnej rady Slovenskej republiky, je potrebný opätovný súhlas Národnej rady s ukončením jej platnosti. V zmysle uvedeného sa predkladá Národnej rade Slovenskej republiky návrh na vyslovenie súhlasu s ukončením uvedených štyroch zmluvných dokumentov. Navrhujem, aby Národná rada Slovenskej republiky schválila predložený návrh uznesenia a vyjadrila tak svoj súhlas s ukončením platnosti medzinárodných zmlúv. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u331" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u331.p1">Ďakujem, pán minister, aj ja. Prosím pani poslankyňu Bielikovú, aby nás oboznámila s výsledkom prerokovania uvedeného návrhu vo výboroch a s návrhom gestorského výboru.</seg>
            </u>
            <u xml:id="ParlaMint-SK_1998-06-30-t1m49.u332" who="#AlicaBieliková.1942" ana="#regular">
               <seg xml:id="ParlaMint-SK_1998-06-30-t1m49.u332.p1">Vážený pán predseda, vážení páni ministri, vážené pani poslankyne, páni poslanci, dovoľte mi, aby som v súlade s § 88 ods. 3 zákona Národnej rady Slovenskej republiky o rokovacom poriadku Národnej rady Slovenskej republiky vystúpila na rokovaní Národnej rady Slovenskej republiky k návrhu na vyslovenie súhlasu Národnej rady Slovenskej republiky s ukončením platnosti medzinárodných zmlúv <note type="comment">tlač 953</note> ako spoločná spravodajkyňa určená Zahraničným výborom Národnej rady Slovenskej republiky. Predseda Národnej rady Slovenskej republiky rozhodnutím číslo 2253 z 15. júna 1998 pridelil návrh Zahraničnému výboru Národnej rady Slovenskej republiky na prerokovanie do 30. júna 1998, pričom ako gestorský určil tiež Zahraničný výbor Národnej rady Slovenskej republiky. Zahraničný výbor Národnej rady Slovenskej republiky prerokoval predložený návrh v stanovenom termíne. Správu gestorského výboru, vážené pani poslankyne, páni poslanci, máte k dispozícii ako tlač 953a. Zahraničný výbor Národnej rady Slovenskej republiky vyslovil s návrhom súhlas a odporúča Národnej rade Slovenskej republiky vysloviť súhlas s ukončením platnosti medzinárodných zmlúv. A teraz mi dovoľte, aby som vám prečítala návrh na uznesenie Národnej rady Slovenskej republiky. Uznesenie Národnej rady Slovenskej republiky z 1. júla 1998 k návrhu na vyslovenie súhlasu Národnej rady Slovenskej republiky s ukončením platnosti medzinárodných zmlúv Národná rada Slovenskej republiky vyslovuje súhlas s ukončením platnosti: 1. Obchodnej zmluvy medzi Československou republikou a Spojeným kráľovstvom Veľkej Británie a Severného Írska, 2. Dohody uzavretej výmenou nót o obnovení účinnosti obchodnej zmluvy medzi Československou republikou a Spojeným kráľovstvom zo dňa 14. júla 1923, 3. Dohody o vzájomnom poskytovaní výsad a imunít nediplomatickému personálu pri diplomatických misiách Československej republiky a Spojeného kráľovstva Veľkej Británie a Severného Írska, 4. Dohody o oslobodení od poplatkov pri prevode nehnuteľností na diplomatické alebo konzulárne účely medzi Československou republikou a Spojeným kráľovstvom Veľkej Británie a Severného Írska. Ďakujem, pán predseda.</seg>
            </u>
            <u xml:id="ParlaMint-SK_1998-06-30-t1m49.u333" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u333.p1">Ďakujem, pani poslankyňa, aj vám. Pani poslankyne, páni poslanci, otváram rozpravu k tomuto bodu programu. Nedostal som písomnú prihlášku. Pýtam sa preto, či sa niekto hlási do rozpravy. Konštatujem, že nie. Takže uzatváram možnosť prihlásiť sa do rozpravy a súčasne uzatváram aj rozpravu. Pán minister zrejme nebude mať záverečné slovo, ani pani spoločná spravodajkyňa, takže môžeme pristúpiť k hlasovaniu. Podľa § 84 ods. 1 zákona o rokovacom poriadku pristúpime k tretiemu čítaniu o tomto návrhu vlády. Budeme hlasovať o schválení uznesenia, ktoré máte predložené. Podľa článku 86 písm. e) budeme vyslovovať s týmto uznesením súhlas, a to súhlas s ukončením platnosti uvedených medzinárodných zmlúv. Prosím, aby sme sa prezentovali a hneď aj hlasovali. Prosím, pani poslankyne, páni poslanci, hlasujeme. <note type="narrative">Hlasovanie.</note> Prezentovalo sa 83 poslancov. Za návrh hlasovalo 81 poslancov. Proti návrhu nehlasoval nikto. Hlasovania sa nezdržal nikto. Nehlasovali 2 poslanci. Konštatujem, že sme navrhované uznesenie schválili. Ďakujem pánu ministrovi, že zostal na tento bod programu. Môžeme sa vrátiť k nášmu pôvodnému programu, a to je jedenásty bod. Je to návrh vlády na skrátené legislatívne konanie o vládnom návrhu zákona o ochrane svedka a o zmene a doplnení niektorých zákonov. Návrh vlády ste dostali ako tlač 1022. Súčasťou návrhu vlády je aj návrh na uznesenie Národnej rady. Z poverenia vlády Slovenskej republiky tento návrh prednesie minister vnútra pán Gustáv Krajči.</seg>
            </u>
            <u xml:id="ParlaMint-SK_1998-06-30-t1m49.u334" who="#GustávKrajči.1951" ana="#regular">
               <seg xml:id="ParlaMint-SK_1998-06-30-t1m49.u334.p1">Vážený pán predseda Národnej rady, vážené pani poslankyne, páni poslanci, na dnešné rokovanie Národnej rady Slovenskej republiky sa predkladá vládny návrh na skrátené legislatívne konanie o vládnom návrhu zákona o ochrane svedka a o zmene a doplnení ďalších zákonov. Návrh sa predkladá vzhľadom na to, že bezprostredne súvisí s prijatými opatreniami na boj proti najzávažnejším najmä organizovaným formám trestnej činnosti. Súvisí s opatreniami, ktoré boli prijaté na boj s organizovaným zločinom. Vládny návrh zákona rovnako bezprostredne súvisí s pripravovaným vládnym návrhom zákona o štátnom rozpočte Slovenskej republiky na rok 1999. Pokiaľ ide o vecnú stránku, ktorá sa týmto vládnym návrhom zákona rieši, plne odôvodňuje skrátenie legislatívneho procesu podľa § 89 ods. 1 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky, a to vo vzťahu k základným ľudským právam a slobodám. Vážený pán predseda, vážené pani poslankyne, páni poslanci, vzhľadom na uvedené odporúčam predmetný vládny návrh na skrátené legislatívne konanie o vládnom návrhu zákona o ochrane svedka a o zmene a doplnení niektorých zákonov schváliť. Ďakujem.</seg>
            </u>
            <u xml:id="ParlaMint-SK_1998-06-30-t1m49.u335" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u335.p1">Ďakujem, pán minister. Ako spoločný spravodajca bol určený pán poslanec Fedor, ktorý nás oboznámi s výsledkami prerokovania vo výboroch a s návrhom gestorského výboru.</seg>
            </u>
            <u xml:id="ParlaMint-SK_1998-06-30-t1m49.u336" who="Fedor, A." ana="#regular">
               <seg xml:id="ParlaMint-SK_1998-06-30-t1m49.u336.p1">Vážené pani poslankyne, vážení páni poslanci, dovoľte mi, aby som vám predniesol uznesenie Výboru Národnej rady Slovenskej republiky pre obranu a bezpečnosť z 24. júna 1998. Výbor Národnej rady Slovenskej republiky pre obranu a bezpečnosť prerokoval návrh vlády na skrátené legislatívne konanie o vládnom návrhu zákona o ochrane svedka a o zmene a doplnení niektorých zákonov <note type="comment">tlač 1022</note> a: a) súhlasí s návrhom vlády na skrátené legislatívne konanie o vládnom návrhu zákona o ochrane svedka a o zmene a doplnení niektorých zákonov, pretože je naliehavé riešiť právnu ochranu svedkov, b) odporúča Národnej rade Slovenskej republiky: 1. zaradiť do programu 49. schôdze Národnej rady Slovenskej republiky prerokovanie návrhu vlády na skrátené legislatívne konanie, 2. vysloviť súhlas s návrhom vlády na skrátené legislatívne konanie o vládnom návrhu zákona o ochrane svedka a o zmene a doplnení niektorých zákonov a prerokovať ho na schôdzi Národnej rady Slovenskej republiky; c) poveruje poslanca Andreja Fedora: 1. aby predložil Národnej rade Slovenskej republiky návrh výboru na zaradenie do programu 49. schôdze Národnej rady Slovenskej republiky prerokovanie návrhu vlády na skrátené legislatívne konanie, 2. aby v súlade s § 73 ods. 1 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky informoval Národnú radu Slovenskej republiky o výsledku prerokovaniu návrhu vo výbore; d) určuje poslanca Andreja Fedora za spravodajcu pre prvé čítanie o návrhu zákona <note type="comment">tlač 1023</note>.</seg>
            </u>
            <u xml:id="ParlaMint-SK_1998-06-30-t1m49.u337" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u337.p1">Ďakujem, pán poslanec. Otváram rozpravu k tomuto bodu. Pani poslankyne, páni poslanci, nedostal som ani v tomto prípade písomné žiadosti do rozpravy. Preto sa pýtam, či sa niekto hlási do rozpravy. Ak nie, uzatváram možnosť prihlásiť sa do rozpravy a vyhlasujem rozpravu v tomto bode súčasne za skončenú. Zrejme sa nebude vyjadrovať ani pán minister, ani pán spravodajca. Môžeme pristúpiť k hlasovaniu. Môžete uviesť hlasovanie.</seg>
            </u>
            <u xml:id="ParlaMint-SK_1998-06-30-t1m49.u338" who="Fedor, A." ana="#regular">
               <seg xml:id="ParlaMint-SK_1998-06-30-t1m49.u338.p1">Vážený pán predseda, žiadam vás, aby ste dali hlasovať o uznesení Výboru Národnej rady Slovenskej republiky pre obranu a bezpečnosť z 24. júna 1998, tak ako som ho uviedol.</seg>
            </u>
            <u xml:id="ParlaMint-SK_1998-06-30-t1m49.u339" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u339.p1">Budeme hlasovať o tom, či dávame súhlas, aby Národná rada prerokovala tento návrh zákona v skrátenom konaní. Prosím, prezentujme sa a hlasujme. Hlasujme, pani poslankyne a páni poslanci. <note type="narrative">Hlasovanie.</note> Prezentovalo sa 78 poslancov. Za návrh hlasovalo 74 poslancov. Proti návrhu hlasoval 1 poslanec. Hlasovania sa zdržali 2 poslanci. Nehlasoval 1 poslanec. Konštatujem, že sme vyslovili súhlas s tým, aby Národná rada tento návrh novely zákona prerokovala v skrátenom konaní. To znamená, že môžeme hneď pokračovať prvým čítaním o vládnom návrhu zákona o ochrane svedka a o zmene a doplnení niektorých zákonov. Vládny návrh zákona ste dostali ako tlač 1023 a návrh na pridelenie návrhu zákona na prerokovanie výborom Národnej rady máte v rozhodnutí predsedu Národnej rady pod číslom 2255. Prosím pána ministra Gustáva Krajčiho, aby nám uviedol aj tento návrh.</seg>
            </u>
            <u xml:id="ParlaMint-SK_1998-06-30-t1m49.u340" who="#GustávKrajči.1951" ana="#regular">
               <seg xml:id="ParlaMint-SK_1998-06-30-t1m49.u340.p1">Vážený pán predseda, vážené pani poslankyne, páni poslanci, na rokovanie Národnej rady Slovenskej republiky sa predkladá podľa plánu legislatívnych úloh vlády Slovenskej republiky vládny návrh zákona o ochrane svedka a o zmene a doplnení niektorých zákonov. Cieľom návrhu zákona je vytvoriť podmienky na zefektívnenie boja proti najzávažnejším, najmä organizovaným formám trestnej činnosti a upraviť súčasne postup pri poskytovaní ochrany a pomoci ohrozenému svedkovi, chránenému svedkovi, ako aj blízkym osobám. Vládny návrh zákona vychádza z nových spoločenských a ekonomických podmienok, ku ktorým došlo v dôsledku zmien na začiatku deväťdesiatych rokov v strednej a východnej Európe. Tieto zmeny svojou dynamikou rozvoja spôsobili aj značný nárast negatívnych javov ovplyvňujúcich celkovú spoločenskú situáciu v Slovenskej republike, ktorej sprievodným javom je aj zvýšená kriminalita. Z pohľadu spoločenskej naliehavosti dostal sa na jedno z popredných miest problém odhaľovania, dokazovania a následného postihovania organizovanej kriminality takmer vo všetkých jej formách. Vzhľadom na to, že občania v súčasnosti v mnohých prípadoch nejavia ochotu spolupracovať s políciou a justičnými orgánmi, a to v prvom rade z dôvodu strachu pred možnými následkami zo strany osôb z kriminálneho prostredia, bolo potrebné vytvoriť právny predpoklad na ochranu občana, ktorý bude ochotný svedeckú výpoveď poskytnúť, ako i na ochranu jeho blízkych osôb. Druhým limitujúcim dôvodom vytvorenia takéhoto právneho predpokladu je i skutočnosť, že súčasná právna úprava v Slovenskej republike rieši ochranu svedka len čiastočne, a nie komplexne. V súvislosti s efektívnym bojom najmä proti organizovanej kriminalite je potrebné dôkladne riešiť i problematiku ochrany svedka, nakoľko svedecká výpoveď je vo väčšine prípadov jediným a najčastejším dôkazným prostriedkom v trestnom procese. Dôkazom toho sú i poznatky získané z niektorých štátov, napríklad USA, Kanady, Austrálie, Nového Zélandu, Talianska, Veľkej Británie, Nemecka, Španielska a podľa posledných vedomostí aj z Holandska, Belgicka a Rakúska. Pokiaľ ide o krajiny strednej a východnej Európy, z nich sa najďalej dostali v tejto oblasti Poľsko a Litva. Vládny návrh zákona je v súlade s právnymi normami Európskej únie a Ústavou Slovenskej republiky, so zákonmi a ostatnými všeobecne záväznými právnymi predpismi. Vážený pán predseda, vážené pani poslankyne, páni poslanci, predmetný vládny návrh zákona bol prerokovaný vo vláde Slovenskej republiky 26. 5. 1998. Pripomienky, ktoré vláda uplatnila na rokovaní vlády, sú do vládneho návrhu zákona zapracované. Vzhľadom na uvedené odporúčam predmetný vládny návrh zákona schváliť. Ďakujem.</seg>
            </u>
            <u xml:id="ParlaMint-SK_1998-06-30-t1m49.u341" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u341.p1">Prosím, pán poslanec Fedor, dávam vám slovo ako spoločnému spravodajcovi.</seg>
            </u>
            <u xml:id="ParlaMint-SK_1998-06-30-t1m49.u342" who="Fedor, A." ana="#regular">
               <seg xml:id="ParlaMint-SK_1998-06-30-t1m49.u342.p1">Vážené pani poslankyne, vážení páni poslanci, dovoľte mi, aby som podľa § 73 ods. 1 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky vystúpil v prvom čítaní o vládnom návrhu zákona o ochrane svedka a o zmene a doplnení niektorých zákonov <note type="comment">tlač 1023</note> ako spravodajca určený navrhnutým gestorským výborom Národnej rady Slovenskej republiky pre obranu a bezpečnosť. Predložený vládny návrh zákona o ochrane svedka a o zmene a doplnení niektorých zákonov <note type="comment">tlač 1023</note> bol uznesením Národnej rady Slovenskej republiky schválený na prerokovanie v skrátenom legislatívnom konaní na tejto 49. schôdzi Národnej rady Slovenskej republiky. Predseda Národnej rady Slovenskej republiky posúdil, či vládny návrh zákona o ochrane svedka a o zmene a doplnení niektorých zákonov spĺňa náležitosti podľa § 70 ods. 1 zákona Národnej rady Slovenskej republiky o rokovacom poriadku a na základe uznesenia Národnej rady Slovenskej republiky ho zaradil na rokovanie 49. schôdze Národnej rady Slovenskej republiky do prvého čítania. Ako spravodajca Národnej rady Slovenskej republiky k tomuto prvému čítaniu si osvojujem stanovisko, že predmetný návrh spĺňa z formálnoprávnej stránky všetky náležitosti návrhu zákona uvedené v § 67 a § 68 zákona Národnej rady Slovenskej republiky o rokovacom poriadku Národnej rady Slovenskej republiky, ako i náležitosti určené v legislatívnych pravidlách. Z vecného hľadiska zastávam stanovisko, že predložený vládny návrh zákona o ochrane svedka a o zmene a doplnení niektorých zákonov rieši závažnú problematiku, ktorú možno upraviť len spôsobom, ako sa navrhuje v predmetnom návrhu zákona. Tento návrh reaguje na strach občanov svedčiť v niektorých závažných súdnych prípadoch, ktoré často súvisia s organizovanou kriminalitou a v mnohých prípadoch v nich občan vystupuje ako tzv. korunný svedok. V návrhu zákona sa rieši ochrana svedka v celom komplexe, to znamená, že problém ochrany a utajenia svedka sa začína už v prípravnom konaní, aby tento svedok mohol spolupracovať s orgánmi polície, prokuratúry a súdu, ďalej jeho ochrany v priebehu súdneho procesu, ako aj po skončení procesu. To všetko by sa malo zabezpečiť v rámci Policajného zboru. Verím, že prijatie tohto návrhu zákona sa stane jedným z mnohých pripravovaných opatrení v boji proti najzávažnejším formám trestnej činnosti, ktoré v súčasnom období otravujú život našej spoločnosti. Prosím, pán predseda, aby ste otvorili všeobecnú rozpravu o návrhu zákona.</seg>
            </u>
            <u xml:id="ParlaMint-SK_1998-06-30-t1m49.u343" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u343.p1">Ďakujem, pán poslanec. Rozpravu, ktorú otváram, začínam vetou, že som nedostal písomné prihlášky do rozpravy, preto sa pýtam, či sa niekto do rozpravy hlási z pléna. Na svetelnej tabuli je pán poslanec Fico. Ak nikto viac, uzatváram možnosť prihlásiť sa do rozpravy a prosím pána poslanca Fica o vystúpenie.</seg>
            </u>
            <u xml:id="ParlaMint-SK_1998-06-30-t1m49.u344" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u344.p1">Vážený pán predseda, vážený pán minister, vážené dámy a páni, podľa môjho názoru máme pred sebou veľmi dôležitý návrh zákona, ktorý je osobitne dôležitý v boji proti závažnej trestnej činnosti. Musím povedať, že vítam takúto snahu, pretože musí byť snahou štátu sa v prvom rade postarať o svedkov a o obete, ktorí by mali pomôcť orgánom činným v trestnom konaní bojovať proti organizovanej forme trestnej činnosti. Na tejto schôdzi Národnej rady sú dva zákony, ktoré v tomto smere môžu pomôcť. Je to návrh zákona, ktorý predkladá vláda a ktorý sa týka ochrany svedka, a je to návrh zákona o odškodňovaní obetí násilných trestných činov, ktorý je už v druhom čítaní. Verím, že ak Národná rada úspešne tieto dva návrhy schváli, tak založíme naozaj dôležitý systém pomoci svedkom a obetiam, pretože bez spolupráce s týmito stranami sa v žiadnom prípade nemôžeme dočkať významnejšieho úspechu v boji proti kriminalite. Uznávam, že návrh, ktorý predkladá vláda, je mimoriadne finančne náročný, ale takisto mám predstavu, že musí byť vytvorený osobitný úrad na ochranu svedka a zriadenie takéhoto úradu a jeho primerané vybavenie technickými záležitosťami a personálne je naozaj mimoriadne finančne náročné, ale žiadny dobrý trestný systém nebol nikdy lacný, preto nešetrime, prosím vás, na ochrane svedkov, nešetrime na ochrane obetí trestnej činnosti, nešetrime na prostriedkoch, ktoré môžu pomôcť v boji proti trestnej činnosti. Samozrejme, prax ukáže, či návrh zákona, ktorý vláda pripravila a určite sa pozrela aj na zahraničné skúsenosti, je precízne prepracovaný. Verím, že po určitom čase sa k tomuto zákonu asi vrátime s nejakými zlepšeniami, ale dôležité je otvoriť systém a umožniť osobám, ktoré sú pripravené pomôcť trestnému systému, určitú ochranu. Sám som sa stretol v mojej praxi s prípadmi, keď svedkovia jednoducho odmietli vypovedať, vôbec odmietli poskytnúť akýkoľvek dôkaz, pretože sa obávali pomsty zo strany páchateľov trestnej činnosti, prípadne zo strany príbuzných alebo priateľov páchateľov, ktorí sa nachádzali vo väzbe. Návrh zákona môže zmeniť prístup svedkov k tejto trestnej činnosti. Napriek tomu by som sa chcel spýtať pána ministra, aby sme si aspoň niektoré veci vykonzultovali, najmä sa ho chcem spýtať, pretože nie je celkom jasné z návrhu zákona, v čom všetkom bude spočívať tá ochrana. Bude to len fyzická ochrana? Bude to len zmena totožnosti, alebo pôjdeme aj ďalej? Zabezpečíme mu iné bydlisko? Zabezpečíme napríklad zamestnanie pre takúto osobu, zamestnanie pre jeho rodinných príslušníkov? Ak ste sa, pán minister, zaujímali o skúsenosti iných krajín, viete, že idú podstatne ďalej. Napríklad Francúzi, Spojené štáty pristupujú až k plastickým operáciám, k zmene tváre atď. Ako ďaleko mienime ísť v tomto systéme? Druhá otázka, ktorú mám, sa týka § 7 ods. 7 písm. e). Ide o dohodu, ktorá sa uzatvorí medzi úradom a osobou, ktorej má byť poskytnutá ochrana. V písm. e) v ods. 7 v § 7 sa hovorí, že ohrozený svedok sa zaviaže v dohode najmä ekonomicky sa osamostatniť po uplynutí lehoty uvedenej v dohode na jeho začlenenie v novom prostredí. Máme na mysli ekonomické osamostatnenie s pomocou štátu alebo má ísť o ekonomické osamostatnenie samostatne, teda, že on sa zaviaže, že on tam bude, zostane tam, nájde si zamestnanie? Pretože systémy, ktoré platia v iných krajinách, idú podstatne ďalej. Ponúkne sa im zamestnanie, ponúkne sa im bývanie, všetko, čo s tým súvisí, pretože títo ľudia významne pomôžu v boji proti organizovanej trestnej činnosti. Druhá poznámka alebo otázka, ktorá smeruje k pánu ministrovi, je otázka týkajúca sa § 13 ods. 2. V § 13 ods. 2 sa hovorí, že ak nie je možné získať súhlas na zmenu totožnosti neplnoletej osoby alebo osoby pozbavenej spôsobilosti na právne úkony od rodičov, napríklad od zákonných zástupcov, tak o takomto súhlase môže rozhodnúť súd. Nepovažujem toto ustanovenie za veľmi správne, pretože musíme pozerať na svedka ako na osobu, ktorá je dobrá, a nie zlá. Takže treba hľadať iné riešenia ako súdne rozhodnutie, ktoré má nahradiť povedzme súhlas zákonných zástupcov. Nemal by súd takto prísne vstupovať do vzťahov, pokiaľ ide o zmenu totožnosti. Ale to je vec názoru, prosil by som vás, pán minister, keby ste sa k tomu vyjadrili. Úplne na záver, pán minister, nerozumiem, prečo ste zaradili do návrhu zákona článok IV, ktorý sa týka úplne odťažitej problematiky, týka sa zákona o priestupkoch. Článok IV sa vôbec netýka problematiky, ktorá je obsiahnutá v tomto návrhu zákona. Ale čo je najpodstatnejšie, pán minister, teraz vás prosím, aby ste veľmi dobre počúvali. V § 83 ods. 1 vypúšťate text "ktorým bola uložená pokuta vyššia ako 2 000 korún". Čo to znamená v praxi, povedzme si to veľmi otvorene. V praxi to znamená, že každá pokuta, ktorá bude uložená za priestupok, musí byť preskúmaná na súde. Dnes idú na súd iba pokuty nad 2 000 korún, ak hovoríme o pokutách za priestupky. Týmto ustanovením hovoríme, že akákoľvek pokuta bude uložená za priestupok, či to bude 50-korunová, 100-korunová alebo 300-korunová. Ten, komu takáto pokuta je uložená, má právo obrátiť sa na súd. V odôvodnení k tomuto článku IV hovoríte, že to dávate do súladu s ústavou a s Európskym dohovorom o ľudských právach. Pán minister, pred niekoľkými týždňami, doslova a do písmena, bolo pojednávanie na Európskom súde pre ľudské práva, kde sme sa bili ako levy, aby to zostalo v našom právnom poriadku. Rozsudok zatiaľ nie je vynesený. Rozsudok príde až v septembri alebo októbri. Presviedčali sme Európsky súd pre ľudské práva, že pokuta do 2 000 korún nie je taká závažná vec, aby musela byť preskúmavaná na súde, a že táto právna úprava, ktorá dnes platí, vyhovuje požiadavkám Európskeho dohovoru. Len na ilustráciu uvediem, že v roku 1997 bolo prerokovaných 55 tisíc priestupkov. Nepoznám teraz presné číslo, koľko z týchto priestupkov bolo potrestaných pokutou, ale predpokladajme, že pokuta sa najčastejšie používa, nech je to 70 %. Čiže 40 tisíc vecí by nám ročne pribudlo na súdy, lebo ľudia sa zväčša budú obracať na súdy a budú žiadať preskúmanie takéhoto rozhodnutia orgánom, ktorý rozhoduje o priestupku. Preto vás prosím, aj Ústavný súd Slovenskej republiky odročil konanie o tejto veci, pretože generálny prokurátor podal podnet na Ústavný súd, návrh na začatie konania, ale čakáme, ako sa skončí konanie na Európskom súde pre ľudské práva, pretože to bude rozhodujúce. Ak Európsky súd pre ľudské práva povie, že naša právna úprava je v poriadku, netreba takýmto neprimeraným spôsobom zaťažovať súdy. Neviem si predstaviť, ako sa súdy vyrovnajú s takýmto obrovským počtom malých, nepodstatných vecí. Potom, ak by niekto mal záujem, dá sa o tom oveľa podrobnejšie hovoriť. Takže, prosím vás, článok IV zatiaľ vypusťme. Ak Európsky súd povie, že naša právna úprava nevyhovuje, môžeme sa k tomu vrátiť a veľmi jednoducho prijať malú novelizáciu. Zatiaľ nás nikto k tomu nenúti a ani nemôže prinútiť. Z mojej strany je to všetko. Za poslancov Strany demokratickej ľavice návrh zákona o ochrane svedka podporíme, hoci až prax ukáže, či bol dobre spracovaný, ale domnievame sa, že je to príspevok do boja proti organizovanému zločinu. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u345" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u345.p1">Ďakujem pánu poslancovi Ficovi. Do rozpravy nebolo viac prihlásených. Vyhlasujem rozpravu o tomto bode programu za skončenú. Chce k rozprave zaujať stanovisko pán minister? Nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u346" who="#GustávKrajči.1951" ana="#regular">
               <seg xml:id="ParlaMint-SK_1998-06-30-t1m49.u346.p1">Vážený pán predsedajúci, vážená Národná rada, vzhľadom na to, že tu odznelo len jedno vystúpenie, ktoré v podstate bolo podporné z hľadiska prípravy tohto zákona, dovoľte mi, aby som reagoval len na niektoré body vystúpenia. Po prvé. Chcel by som reagovať na § 7 písm. e), o ktorom hovoril pán Fico, pokiaľ ide o dohodu a ekonomické osamostatnenie chránenej osoby. Ako iste sa dá vydedukovať z tohto zákona, nie je možné osobu chrániť len na území Slovenskej republiky, pretože územie Slovenskej republiky je značne malé na to, aby sme mohli chrániť takéto osoby, preto v rámci medzinárodnej spolupráce bude dochádzať aj k chráneniu tohto svedka v iných krajinách. Samozrejme, že vznikajú s tým určité náklady, ktoré si vieme recipročne kompenzovať, ale po určitom čase je aj snaha, aby sa tento človek zaradil do riadneho procesu a s pomocou štátu si našiel aj vhodné zamestnanie a na základe zmenených údajov sa zapojil do života v príslušnej krajine. Takže si myslím, že v tejto časti sledujeme asi toto, aby aj sama chránená osoba vyvíjala aktivitu na ekonomické osamostatnenie. Pokiaľ ide o fyzickú ochranu tohto svedka, samozrejme, že sa táto ochrana bude poskytovať nielen osobe, ale aj jeho blízkym príbuzným a bude predovšetkým aj v oblasti operatívnej ochrany, to znamená, vytvorí sa okolo neho určitá blokáda na to, aby nedošlo k ohrozeniu tohto svedka. Na to sa, samozrejme, budú používať všetky možné prvky, ktoré umožňuje legislatíva Slovenskej republiky, to znamená, že tento občan sa bude pohybovať pod legendou, bude vytvorené na to špeciálne oddelenie alebo útvar, ktorý bude pôsobiť pri Policajnom zbore Slovenskej republiky, a tento potom, samozrejme, vypracuje celú legendu okolo tohto chráneného svedka. Neuvažuje sa zatiaľ až do tej miery, ako hovoril pán Fico, že by sme pristupovali k plastickým operáciám a zmenám tváre, možno si to čas vyžiada, ale v súčasnosti až tak ďaleko v tomto zákone nejdeme. Druhá pripomienka sa týkala § 13 ods. 2, pokiaľ tam nie je súhlas osoby, ktorá zodpovedá, teda ide pravdepodobne o dieťa, kde nedá súhlas táto osoba, že v tomto prípade môže rozhodnúť súd. My sme vybrali tento mechanizmus, pretože si neviem predstaviť iný mechanizmus, ako sa rozhodnúť v takomto prípade, pokiaľ nedá dospelá osoba, teda zákonný zástupca súhlas na ochranu tohto dieťaťa. Článok IV, to je to, čo hovoril pán Fico, myslím si, že mal úplnú pravdu. My sme sa snažili predísť situácii, pretože keď sa rokovalo vo vláde, bola tam úloha, aby sme pripravili novelu priestupkového zákona, kde by sa riešili niektoré ustanovenia vzhľadom na to, že sme vedeli, že dvaja občania Slovenskej republiky podali na Európsky súd pre ľudské práva podnet na preskúmanie zákona o priestupkoch Slovenskej republiky s tým, že pri pokute do 2 000 korún nemajú možnosť sa odvolať. Snažili sme sa tejto situácii predísť tým, že sme tento článok IV zaradili do tejto legislatívnej normy, a tým by sme vlastne boli vyriešili túto situáciu. Keďže sa pán Fico zúčastňuje na týchto rokovaniach, myslím si, že by sme teda naozaj mohli tento článok IV stiahnuť a počkať na rozhodnutie Európskeho súdu pre ľudské práva a v prípade, že by sa situácia zmenila v neprospech súčasnej legislatívy, to znamená, že by rozhodol Európsky súd pre ľudské práva tak, že sme povinní to riešiť, potom by sme to riešili v novele priestupkového zákona. Ďakujem, z mojej strany je to všetko.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u347" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u347.p1">Ďakujem pekne, pán minister. Prosím, zaujmite miesto pre navrhovateľov. Pán spoločný spravodajca, chcete zaujať stanovisko? Nie. Teda pristúpime k hlasovaniu, a to k prvému hlasovaniu. Najskôr budeme hlasovať o návrhoch podaných podľa ustanovenia § 73 ods. 3 zákona o rokovacom poriadku.</seg>
            </u>
            <u xml:id="ParlaMint-SK_1998-06-30-t1m49.u348" who="Fedor, A." ana="#regular">
               <seg xml:id="ParlaMint-SK_1998-06-30-t1m49.u348.p1">Pán predsedajúci, v súlade s § 73 ods. 3 písm. c) rokovacieho poriadku odporúčam prijať uznesenie, aby Národná rada prerokovala predmetný návrh zákona v druhom čítaní.</seg>
            </u>
            <u xml:id="ParlaMint-SK_1998-06-30-t1m49.u349" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u349.p1">Priatelia, prosím, prezentujme sa a vzápätí hlasujme o tom, aby návrh zákona bol prerokovaný v druhom čítaní. Prosím, prezentujme sa a vzápätí hlasujme. <note type="narrative">Hlasovanie.</note> Prezentovalo sa 83 poslancov. Za návrh hlasovalo 82 poslancov. Proti návrhu nehlasoval nikto. Hlasovania sa nezdržal nikto. Nehlasoval 1 poslanec. Konštatujem, že Národná rada sa uzniesla, že tento vládny návrh zákona prerokuje v druhom čítaní.</seg>
            </u>
            <u xml:id="ParlaMint-SK_1998-06-30-t1m49.u350" who="Fedor, A." ana="#regular">
               <seg xml:id="ParlaMint-SK_1998-06-30-t1m49.u350.p1">Vážený pán predsedajúci, súčasne odporúčam v zmysle § 74 ods. 1 zákona Národnej rady Slovenskej republiky o rokovacom poriadku Národnej rady Slovenskej republiky v súlade s prijatým uznesením Národnej rady Slovenskej republiky predmetný návrh zákona prideliť v druhom čítaní na prerokovanie týmto výborom Národnej rady Slovenskej republiky: Ústavnoprávnemu výboru Národnej rady Slovenskej republiky, Výboru Národnej rady Slovenskej republiky pre financie, rozpočet a menu, Výboru Národnej rady Slovenskej republiky pre verejnú správu, územnú samosprávu a národnosti, Výboru Národnej rady Slovenskej republiky pre obranu a bezpečnosť. Za gestorský výbor navrhujem Výbor Národnej rady Slovenskej republiky pre obranu a bezpečnosť. Termín prerokovania vo výboroch Národnej rady Slovenskej republiky v druhom čítaní navrhujem do 7. júla 1998, v gestorskom výbore do 9. júla 1998.</seg>
            </u>
            <u xml:id="ParlaMint-SK_1998-06-30-t1m49.u351" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u351.p1">Počuli sme návrh pridelenia do gestorského výboru a do ďalších výborov, ako aj návrh na lehoty určené pre druhé čítanie. Teda v zmysle skráteného legislatívneho konania pristúpime k hlasovaniu. Prosím, prezentujme sa a vzápätí hlasujme o tomto návrhu, tak ako odznel, o určení gestorského výboru, ďalších výborov a o určení lehôt na prerokovanie. <note type="narrative">Hlasovanie.</note> Prezentovalo sa 76 poslancov. Za návrh hlasovalo 74 poslancov. Proti návrhu nehlasoval nikto. Hlasovania sa zdržal 1 poslanec. Nehlasoval 1 poslanec. Konštatujem, že Národná rada pridelila návrh zákona výborom, určila gestorský výbor a lehoty výborom na prerokovanie návrhu zákona v druhom čítaní. Ďakujem pánu ministrovi a pánu spoločnému spravodajcovi. Nasledujúcim bodom programu je druhé čítanie o vládnom návrhu zákona o hlásení pobytu občanov Slovenskej republiky a registri obyvateľov Slovenskej republiky. Vládny návrh zákona ste dostali pred prvým čítaním ako tlač číslo 929 a spoločnú správu výborov schválenú gestorským výborom máte ako tlač 929a. Vládny návrh zákona odôvodní minister vnútra Slovenskej republiky pán Gustáv Krajči. Prosím, pán minister, máte slovo.</seg>
            </u>
            <u xml:id="ParlaMint-SK_1998-06-30-t1m49.u352" who="#GustávKrajči.1951" ana="#regular">
               <seg xml:id="ParlaMint-SK_1998-06-30-t1m49.u352.p1">Ďakujem pekne. Vážený pán predsedajúci, vážená Národná rada, predloženým návrhom zákona o hlásení pobytu občanov Slovenskej republiky a registri obyvateľov Slovenskej republiky plní vláda úlohu vybudovať register obyvateľov ako jeden zo základných registrov štátneho informačného systému Slovenskej republiky. Zriadenie nového registra obyvateľov je podmienené prijatím navrhovaného zákona, ktorým sa upraví evidencia pobytu občanov a registrácia obyvateľov Slovenskej republiky, pôsobnosť štátnych orgánov a obcí v tejto oblasti, poskytovanie údajov z registra obyvateľov, práva a povinnosti fyzických a právnických osôb, a to v súlade s právnym poriadkom Slovenskej republiky i právom Európskej únie. Doteraz platné predpisy na úseku hlásenia a evidencie pobytu občanov z roku 1982 už nespĺňajú súčasné spoločenské požiadavky na hlásenie a evidenciu pobytu občanov a obyvateľov Slovenskej republiky. Navrhuje sa zrušenie oboch právnych noriem a ich nahradenie novou právnou úpravou, ktorá komplexne rieši danú problematiku. Cieľom novej právnej úpravy je dosiahnuť, aby orgány štátu, obce a príslušné právnické a fyzické osoby mali na plnenie svojich úloh v reálnom čase k dispozícii záväzné údaje o obyvateľoch, a to v potrebnom rozsahu a pri dodržaní zásad ochrany osobných údajov v informačných systémoch. Návrh zákona bol prerokovaný v určených výboroch Národnej rady Slovenskej republiky. Z rokovania jednotlivých výborov nevyplynuli pripomienky, ktoré by si vyžadovali zmeny obsahu ustanovení navrhovaného zákona alebo ich podstatnú úpravu. Pripomienka týkajúca sa opodstatnenosti uvádzania národnosti bola vznesená na rokovaní ústavnoprávneho výboru a výboru pre financie, rozpočet a menu. Ide o fakultatívny údaj, ktorý je založený na osobnom rozhodnutí občana, či tento údaj pri hlásení pobytu uvedie, alebo nie. Zámerom zaradenia tohto údaja je umožniť občanom vyjadriť svoju príslušnosť k určitej národnosti, ak by to občan považoval za prejav svojej vôle. Údaj o národnosti by bolo možné využiť aj v prípade, ak nejaká právna úprava spája, resp. bude spájať s národnosťou určité práva, tak ako je tomu napríklad v zákone o označovaní obcí v jazyku národnostných menšín. Ministerstvo vnútra však netrvá na zaradení údajov o národnosti medzi tieto údaje, ktoré budú vedené v evidencii pobytu občanov a v registri obyvateľov. Pripomienky týkajúce sa legislatívneho spresnenia niektorých ustanovení akceptujeme. Vážený pán predsedajúci, vážené pani poslankyne, páni poslanci, očakávame, že navrhovaná právna úprava prispeje k zjednodušeniu a skvalitneniu evidovaných údajov o občanoch a obyvateľoch Slovenskej republiky. Odstráni sa tiež duplicitné požadovanie údajov od občanov nad zákonom stanovený rámec pri vybavovaní ich záležitostí. Realizácia novej právnej úpravy je aj základným predpokladom na vytvorenie podmienok na uskutočnenie prenosu niektorých správnych agend z Policajného zboru na orgány miestnej štátnej správy, čím sa dosiahne zníženie administratívneho zaťaženia polície. Odporúčam, vážená Národná rada, po prerokovaní postúpiť návrh predloženého zákona do tretieho čítania. Ďakujem.</seg>
            </u>
            <u xml:id="ParlaMint-SK_1998-06-30-t1m49.u353" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u353.p1">Ďakujem pánu ministrovi za odôvodnenie vládneho návrhu zákona a prosím ho, aby zaujal miesto určené pre navrhovateľov. Dávam slovo predsedovi výboru pre verejnú správu, územnú samosprávu a národnosti pánu poslancovi Jozefovi Reovi a prosím ho, aby podľa § 80 ods. 2 zákona o rokovacom poriadku informoval Národnú radu o výsledkoch rokovania výborov o tomto vládnom návrhu zákona a aby odôvodnil návrh a stanovisko gestorského výboru.</seg>
            </u>
            <u xml:id="ParlaMint-SK_1998-06-30-t1m49.u354" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u354.p1">Vážený pán podpredseda Národnej rady, vážená pani podpredsedníčka vlády, vážený pán minister, kolegyne, kolegovia, milí hostia, dovoľte mi, aby som z poverenia výboru predniesol spoločnú správu výborov Národnej rady Slovenskej republiky o prerokovaní vládneho návrhu zákona o hlásení pobytu občanov Slovenskej republiky a registri obyvateľov Slovenskej republiky vo výboroch Národnej rady Slovenskej republiky v druhom čítaní. Výbor Národnej rady Slovenskej republiky pre verejnú správu, územnú samosprávu a národnosti ako gestorský výbor pri rokovaní o vládnom návrhu zákona o hlásení pobytu obyvateľov Slovenskej republiky a registri obyvateľov Slovenskej republiky podáva Národnej rade Slovenskej republiky v súlade § 79 ods. 1 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky túto spoločnú správu výborov Národnej rady Slovenskej republiky o prerokovaní uvedeného návrhu zákona. Národná rada Slovenskej republiky uznesením číslo 1075 z 12. mája 1998 pridelila vládny návrh zákona o hlásení pobytu občanov Slovenskej republiky a registri obyvateľov Slovenskej republiky na prerokovanie týmto výborom Národnej rady Slovenskej republiky: Ústavnoprávnemu výboru Národnej rady Slovenskej republiky, Výboru Národnej rady Slovenskej republiky pre financie, rozpočet a menu, Výboru Národnej rady Slovenskej republiky pre verejnú správu, územnú samosprávu a národnosti a napokon Výboru Národnej rady Slovenskej republiky pre obranu a bezpečnosť. Uvedené výbory prerokovali predmetný návrh zákona v lehote určenej uznesením Národnej rady Slovenskej republiky. Gestorský výbor nedostal do dňa 20. júna 1998 žiadne stanoviská poslancov Národnej rady Slovenskej republiky, ktorí nie sú členmi výborov, ktorým bol návrh zákona pridelený, oznámenie v súlade s § 75 ods. 2 a § 79 zákona Národnej rady Slovenskej republiky o rokovacom poriadku Národnej rady Slovenskej republiky. Vládny návrh zákona o hlásení pobytu občanov Slovenskej republiky a registri obyvateľov Slovenskej republiky odporúčali Národnej rade Slovenskej republiky prijať s pozmeňujúcimi a doplňujúcimi návrhmi tieto výbory Národnej rady Slovenskej republiky: Ústavnoprávny výbor Národnej rady Slovenskej republiky uznesením číslo 654 z 9. júna 1998, Výbor Národnej rady Slovenskej republiky pre financie, rozpočet a menu uznesením číslo 684 z 11. júna 1998, Výbor Národnej rady Slovenskej republiky pre verejnú správu, územnú samosprávu a národnosti uznesením číslo 363 z 23. júna 1998, Výbor Národnej rady Slovenskej republiky pre obranu a bezpečnosť uznesením číslo 420 z 24. júna 1998. Z uznesení výborov Národnej rady Slovenskej republiky uvedených pod bodom III tejto správy vyplývajú pozmeňujúce a doplňujúce návrhy. Sú pod bodom 1 až 4 aj s odporúčaním. Gestorský výbor ich odporúča prijať v bode 1 a 2 a neprijať v bode 3 a 4. O pozmeňujúcich návrhoch odporúča gestorský výbor hlasovať spoločne o bode 1, 2 a spoločne o bode 3 a 4. Gestorský výbor na základe stanovísk výborov k vládnemu návrh zákona o hlásení pobytu občanov Slovenskej republiky a registri obyvateľov Slovenskej republiky vyjadrených v uzneseniach pod bodom III tejto správy a v stanoviskách poslancov gestorského výboru vyjadrených v rozprave k tomuto návrhu zákona v súlade s § 79 ods. 4 a s § 83 zákona Národnej rady Slovenskej republiky číslo 350/1996 Z. z. odporúča Národnej rade Slovenskej republiky vládny návrh zákona o hlásení pobytu občanov Slovenskej republiky a registri obyvateľov Slovenskej republiky <note type="comment">tlač 929</note> v znení schválených pozmeňujúcich návrhov uvedených v tejto správe a prednesených v rozprave schváliť. Súčasne gestorský výbor poveril spoločného spravodajcu výborov poslanca Jozefa Reu predložiť návrh podľa § 83 ods. 4, § 84 ods. 2 a § 86 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky. Predmetná spoločná správa výborov Národnej rady Slovenskej republiky o prerokovaní vládneho návrhu zákona o hlásení pobytov občanov Slovenskej republiky a registri obyvateľov Slovenskej republiky <note type="comment">tlač 929a</note> bola schválená uznesením Výboru Národnej rady Slovenskej republiky pre verejnú správu, územnú samosprávu a národnosti číslo 363 z 23. júna 1998. Toľko, vážený pán predsedajúci, zo spoločnej správy výborov k prerokovaniu tohto vládneho návrhu.</seg>
            </u>
            <u xml:id="ParlaMint-SK_1998-06-30-t1m49.u355" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u355.p1">Ďakujem pánu poslancovi a predsedovi výboru Reovi a prosím ho, aby zaujal miesto určené pre spravodajcov výborov. Otváram rozpravu o tomto bode programu. Písomne som nedostal prihlášku do rozpravy, to znamená, je možnosť prihlásiť sa ústne alebo elektronicky. Pán poslanec Rózsa, je to prihláška do rozpravy? Áno, značím, pán poslanec Rózsa. Ďalší sa nikto nehlási do rozpravy. Uzatváram možnosť ďalšieho prihlásenia do rozpravy. Nech sa páči, pán poslanec, máte slovo.</seg>
            </u>
            <u xml:id="ParlaMint-SK_1998-06-30-t1m49.u356" who="#ErnőRózsa.1930" ana="#regular">
               <seg xml:id="ParlaMint-SK_1998-06-30-t1m49.u356.p1">Vážený pán podpredseda, vážená Národná rada, budem veľmi stručný. Navrhujem zo spoločnej správy bod 3 a bod 4 na osobitné hlasovanie. Ďakujem.</seg>
            </u>
            <u xml:id="ParlaMint-SK_1998-06-30-t1m49.u357" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u357.p1">Ďakujem pekne. Chce zaujať stanovisko pán minister? Nie. Pán spoločný spravodajca tiež nie. Teda vyhlasujem rozpravu o tomto bode programu za skončenú. Keďže nebola ani žiadosť na vystúpenie ministra, ani záverečného slova spravodajcu, môžeme, pán spoločný spravodajca, pristúpiť k hlasovaniu.</seg>
            </u>
            <u xml:id="ParlaMint-SK_1998-06-30-t1m49.u358" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u358.p1">Ak dovolíte, uviedol by som hlasovanie zo spoločnej správy. V rozprave pán poslanec Rózsa navrhol, aby sme hlasovali o bodoch 3 a 4 spoločnej správy samostatne, takže budeme hlasovať podľa týchto dvoch návrhov. Môj pôvodný návrh bol, aby sme o bodoch 1 a 2 hlasovali spoločne s odporúčaním gestorského výboru prijať ich. Ten nebol napadnutý, takže toto hlasovanie môžeme uviesť.</seg>
            </u>
            <u xml:id="ParlaMint-SK_1998-06-30-t1m49.u359" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u359.p1">Teda v zmysle § 83 ods. 3 zákona o rokovacom poriadku budeme rokovať o návrhoch zo spoločnej správy, tak ako ste ich uvádzali, to znamená, najprv budeme hlasovať o bodoch číslo 1 a 2 spoločne. Prosím, prezentujme sa a vzápätí hlasujme o bodoch 1 a 2 spoločnej správy. Gestorský výbor ich odporúča prijať. Prezentovalo sa len 73 poslancov. Nie sme uznášaniaschopní. Vážené kolegyne a kolegovia, ktorí sa nachádzate mimo rokovacej miestnosti, prosím, dostavte sa na hlasovanie. Opakujem, pozývam pánov poslancov na hlasovanie.</seg>
            </u>
            <u xml:id="ParlaMint-SK_1998-06-30-t1m49.u360" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u360.p1">Prosím aj ja pánov poslancov. Iste ste si všimli, že zákon je navrhnutý s účinnosťou v roku 2000, je to zákon na ďalšie tisícročie, takže je to veľmi vážne.</seg>
            </u>
            <u xml:id="ParlaMint-SK_1998-06-30-t1m49.u361" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u361.p1">Prosím pánov poslancov, ktorí sa nachádzajú mimo rokovacej miestnosti, aby sa dostavili na hlasovanie. Teda budeme opakovane hlasovať o bodoch číslo 1 a 2 spoločnej správy, ktoré v zmysle odporúčania gestorského výboru odporúča spoločný spravodajca schváliť. Prosím, prezentujme sa a vzápätí hlasujme. Prezentovalo sa 75 poslancov. Vážené kolegyne a kolegovia, prosím, aby sme sa zmobilizovali a dostavili sa na hlasovanie. Chvíľu ešte vydržíme a budeme opakovať hlasovanie. Prosím, prezentujme sa a vzápätí hlasujme o bodoch 1 a 2 spoločnej správy. Gestorský výbor ich odporúča prijať. <note type="narrative">Hlasovanie.</note> Prezentovalo sa 79 poslancov. Za návrh hlasovalo 70 poslancov. Proti návrhu nehlasoval nikto. Hlasovania sa zdržalo 6 poslancov. Nehlasovali 3 poslanci. Konštatujem, že sme prijali bod 1 a 2 spoločnej správy. Nech sa páči, pán spoločný spravodajca, pokračujte.</seg>
            </u>
            <u xml:id="ParlaMint-SK_1998-06-30-t1m49.u362" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u362.p1">Pán predsedajúci, pán poslanec Rózsa navrhol, aby sme o bodoch 3 a 4 hlasovali jednotlivo, takže navrhujem teraz hlasovať o bode 3 spoločnej správy. Gestorský výbor ho odporúča neprijať.</seg>
            </u>
            <u xml:id="ParlaMint-SK_1998-06-30-t1m49.u363" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u363.p1">Prosím, prezentujme sa a vzápätí hlasujme o bode číslo 3 spoločnej správy. Gestorský výbor ho odporúča neprijať. <note type="narrative">Hlasovanie.</note> Prezentovalo sa 81 poslancov. Za návrh hlasovalo 12 poslancov. Proti návrhu hlasovalo 47 poslancov. Hlasovania sa zdržalo 21 poslancov. Nehlasoval 1 poslanec. Konštatujem, že bod 3 spoločnej správy sme neprijali. Nech sa páči, uvádzajte ďalej.</seg>
            </u>
            <u xml:id="ParlaMint-SK_1998-06-30-t1m49.u364" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u364.p1">Ešte máme na hlasovanie bod číslo 4 spoločnej správy na samostatné hlasovanie. Gestorský výbor ho odporúča taktiež neprijať.</seg>
            </u>
            <u xml:id="ParlaMint-SK_1998-06-30-t1m49.u365" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u365.p1">Prosím, prezentujme sa a vzápätí hlasujme o bode 4 spoločnej správy. Gestorský výbor odporúča tento bod neprijať. <note type="narrative">Hlasovanie.</note> Prezentovalo sa 83 poslancov. Za návrh hlasovalo 13 poslancov. Proti návrhu hlasovalo 48 poslancov. Hlasovania sa zdržalo 20 poslancov. Nehlasovali 2 poslanci. Konštatujem, že bod 4 spoločnej správy sme neprijali. Nech sa páči.</seg>
            </u>
            <u xml:id="ParlaMint-SK_1998-06-30-t1m49.u366" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u366.p1">Ďakujem, vážený pán predsedajúci. Tým sme vyčerpali hlasovanie, a keďže v rozprave neodzneli ďalšie návrhy, mám poverenie gestorského výboru, ktoré som prečítal, aby som predložil návrh podľa § 83 ods. 4, § 84 ods. 2 a § 86 zákona Národnej rady o rokovacom poriadku na ďalší postup do tretieho čítania.</seg>
            </u>
            <u xml:id="ParlaMint-SK_1998-06-30-t1m49.u367" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u367.p1">Teda s ohľadom na to sa pýtam, či má niekto námietky proti tomu, aby sme postúpili do tretieho čítania. Keďže nie, pristúpime teda k tretiemu čítaniu o vládnom návrhu zákona o hlásení pobytu občanov Slovenskej republiky a registri obyvateľov Slovenskej republiky. Otváram rozpravu o tomto bode programu. V rámci tejto rozpravy je možné podať návrhy podľa § 85 zákona o rokovacom poriadku v zmysle úprav technických chýb alebo spresnení legislatívnotechnických, alebo jazykových chýb, alebo na základe podpisov 30 poslancov pozmeňujúce a doplňujúce návrhy. Keďže takéto nie sú, vyhlasujem rozpravu o tomto bode programu za skončenú. Keďže v rámci tohto čítania neboli podané žiadne pozmeňujúce návrhy, podľa § 86 zákona o rokovacom poriadku pristúpime k hlasovaniu o vládnom návrhu zákona ako celku. Prosím, prezentujme sa a vzápätí hlasujme o tomto návrhu zákona ako celku. Pán spoločný spravodajca má odporúčanie?</seg>
            </u>
            <u xml:id="ParlaMint-SK_1998-06-30-t1m49.u368" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u368.p1">Na návrh gestorského výboru ho odporúčam schváliť.</seg>
            </u>
            <u xml:id="ParlaMint-SK_1998-06-30-t1m49.u369" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u369.p1">Áno, gestorský výbor odporúča tento zákon schváliť. <note type="narrative">Hlasovanie.</note> Prezentovalo sa 79 poslancov. Za návrh hlasovalo 67 poslancov. Proti návrhu hlasovali 4 poslanci. Hlasovania sa zdržalo 7 poslancov. Nehlasoval 1 poslanec. Konštatujem, že sme schválili vládny návrh zákona o hlásení pobytu občanov Slovenskej republiky a registri obyvateľov Slovenskej republiky. Ďakujem pekne za spoluprácu pánu ministrovi aj pánu spoločnému spravodajcovi. Pristúpime k nasledujúcemu bodu programu, ktorým je druhé čítanie o vládnom návrhu zákona, ktorým sa mení a dopĺňa zákon číslo 85/1990 Zb. o petičnom práve. Vládny návrh zákona ste dostali pred prvým čítaním ako tlač číslo 937 a spoločnú správu výborov schválenú gestorským výborom máte ako tlač číslo 937a. Vládny návrh zákona odôvodní podpredsedníčka vlády Slovenskej republiky pani Katarína Tóthová. Prosím, pani podpredsedníčka, máte slovo.</seg>
            </u>
            <u xml:id="ParlaMint-SK_1998-06-30-t1m49.u370" who="#KatarínaTóthová.1940" ana="#regular">
               <seg xml:id="ParlaMint-SK_1998-06-30-t1m49.u370.p1">Vážený pán predsedajúci, vážené pani poslankyne, vážení páni poslanci, dovoľte mi, aby som v stručnosti odôvodnila návrh novely zákona o petičnom práve. Tento návrh je vlastne motivovaný tým, že počas uplatňovania zákona o petičnom práve, t. j. zákona číslo 85/1990 Zb., sa od tohto roku až doposiaľ vyskytli nové spoločenské a právne skutočnosti, takže zákon o petíciách ich nemohol zohľadniť. Išlo predovšetkým o reformu štátnej správy, vznik nových samosprávnych jednotiek, prijatie nového zákona o ľudských právach a slobodách, ako aj vznik novej Slovenskej republiky. Návrh reaguje na všetky tieto nové skutočnosti. Predkladaná novelizácia má novo upraviť napríklad § 5, ktorý doposiaľ bol formulovaný len na štátne orgány. Novela upravuje kompetenciu na prijímanie petícií všetkých orgánov verejnej správy, t. j. aj samosprávy. Novelizácia je orientovaná na dôslednejšie zostavovanie petície, jej potrebných náležitostí, prešetrovanie petície a jej vybavovanie. Ide predovšetkým o rozšírenie podmienok podávania petície uvedením mena, priezviska, adresy trvalého pobytu občana a identifikačných údajov právnickej osoby, ktorá petíciu podáva alebo ju svojím podpisom podporuje. Ďalej novelizácia dopĺňa požiadavky prehľadnosti podpisových hárkov, zabezpečenie úplne zrejmej príslušnosti jednotlivých podpisov k menám a ostatným požadovaným identifikačným údajom uvedeným na podpisových hárkoch. V súčasnej právnej úprave absentuje problematika hromadného podávania petícií, preto novela rieši aj tieto prípady. Doterajšia 30-dňová lehota, ktorá sa osvedčila na vybavovanie petícií, zostáva, ale keďže prax ukázala, že v praxi sú uplatňované aj petície na riešenie zložitých otázok, z toho dôvodu novela navrhuje pre takéto petície možnosť ďalších 30 dní na vybavenie petície. Vzhľadom na doterajšie problémy určovania príslušnosti na vybavenie petícií sa určuje aj otázka riešenia kompetenčných konfliktov. V predkladanom návrhu je ustanovená povinnosť pre orgány verejnej správy, akými sú štátne orgány, obce, mestá a nimi zriaďované organizácie, ale aj štátne fondy a verejnoprávne inštitúcie poskytovať súčinnosť orgánom, ktoré petíciu vybavujú. Predkladaný návrh novelizácie bol prerokovaný v príslušných výboroch, z ktorých vzišiel minimálny počet pripomienok. Pripomienky boli k § 7, ku ktorému sa vyjadrujem v tom zmysle, že rozšírenie § 7 o odsek 2 ako predkladateľka legislatívneho návrhu považujem za účelné. Vážené pani poslankyne, páni poslanci, verím, že schválením predkladanej novely zákona o petičnom práve sa prispeje k zlepšeniu a zdokonaleniu právneho poriadku Slovenskej republiky. Ďalej, že sa zlepší vybavovanie takého významného nástroja občanov, ako je petícia. Preto, vážené pani poslankyne a páni poslanci, odporúčam súhlasiť s predloženým vládnym návrhom novely. Ďakujem vám za pozornosť.</seg>
            </u>
            <u xml:id="ParlaMint-SK_1998-06-30-t1m49.u371" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u371.p1">Ďakujem pekne pani podpredsedníčke vlády za odôvodnenie vládneho návrhu zákona a prosím ju, aby zaujala miesto určené pre navrhovateľov. Dávam slovo určenému spoločnému spravodajcovi výborov pánu poslancovi Františkovi Horálovi a prosím ho, aby podľa § 80 ods. 2 zákona o rokovacom poriadku informoval Národnú radu o výsledku rokovania výborov o tomto návrhu zákona a aby odôvodnil návrh a stanovisko gestorského výboru.</seg>
            </u>
            <u xml:id="ParlaMint-SK_1998-06-30-t1m49.u372" who="#FrantišekHorál.1944" ana="#regular">
               <seg xml:id="ParlaMint-SK_1998-06-30-t1m49.u372.p1">Vážený pán predsedajúci, vážený pán predseda, vážená pani podpredsedníčka vlády, kolegyne, kolegovia, dovoľte mi, aby som vám prečítal spoločnú správu výborov Národnej rady Slovenskej republiky o prerokovaní vládneho návrhu zákona, ktorým sa mení a dopĺňa zákon číslo 85/1990 Zb. o petičnom práve <note type="comment">tlač 937</note> vo výboroch Národnej rady Slovenskej republiky v druhom čítaní. Výbor Národnej rady Slovenskej republiky pre verejnú správu, územnú samosprávu a národnosti ako gestorský výbor pri rokovaní o vládnom návrhu zákona, ktorým sa mení a dopĺňa zákon číslo 85/1990 Zb. o petičnom práve <note type="comment">tlač 937</note>, podáva Národnej rade Slovenskej republiky v súlade s § 79 ods. 1 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky túto spoločnú správu výborov Národnej rady Slovenskej republiky o prerokovaní uvedeného návrhu zákona. Národná rada Slovenskej republiky uznesením číslo 1098 zo dňa 14. 5. 1998 pridelila vládny návrh zákona, ktorým sa mení a dopĺňa zákon číslo 85/1990 Zb. o petičnom práve, na prerokovanie deviatim výborom Národnej rady Slovenskej republiky. Sú uvedené v spoločnej správe. Uvedené výbory prerokovali predmetný návrh zákona v lehote určenej uznesením Národnej rady Slovenskej republiky. Gestorský výbor nedostal do dňa 25. júna 1998 žiadne stanoviská poslancov Národnej rady Slovenskej republiky, ktorí nie sú členmi výborov, ktorým bol návrh zákona pridelený, oznámené v súlade s § 75 ods. 2 a § 79 zákona Národnej rady Slovenskej republiky o rokovacom poriadku Národnej rady Slovenskej republiky. Vládny návrh zákona, ktorým sa mení a dopĺňa zákon číslo 85/1990 Zb. o petičnom práve, odporúčalo Národnej rade Slovenskej republiky schváliť s pozmeňujúcimi a doplňujúcimi návrhmi všetkých deväť výborov Národnej rady. Všetko je uvedené v spoločnej správe. Z uznesení výborov Národnej rady Slovenskej republiky uvedených pod bodom III vyplývajú tri pozmeňujúce návrhy, teda pod bodmi 1 až 3. O pozmeňujúcich a doplňujúcich návrhoch gestorský výbor odporúča hlasovať spoločne o bodoch 1 až 3 s návrhom gestorského výboru predmetné návrhy schváliť, pretože majú spresňujúci a legislatívnotechnický charakter. Gestorský výbor na základe stanovísk výborov vládny návrh zákona, ktorým sa mení a dopĺňa zákon číslo 85/1990 Zb. o petičnom práve <note type="comment">tlač 937</note>, vyjadrených v ich uzneseniach uvedených pod bodom III tejto správy a v stanoviskách poslancov gestorského výboru vyjadrených v rozprave k tomuto návrhu v súlade s § 79 ods. 4 a § 83 zákona Národnej rady Slovenskej republiky číslo 350/1997 Z. z. odporúča Národnej rade Slovenskej republiky vládny návrh zákona, ktorým sa mení a dopĺňa zákon číslo 85/1990 Zb. o petičnom práve <note type="comment">tlač 937</note>, v znení schválených a pozmeňujúcich doplňujúcich návrhov uvedených v tejto správe schváliť. Súčasne gestorský výbor poveril spoločného spravodajcu výborov poslanca Františka Horála predložiť návrhy podľa § 83 ods. 4, § 84 ods. 2 a § 86 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky. Predmetná spoločná správa výborov Národnej rady Slovenskej republiky o prerokovaní vládneho návrhu zákona, ktorým sa mení a dopĺňa zákon číslo 85/1990 Zb. o petičnom práve, bola schválená uznesením Výboru Národnej rady Slovenskej republiky pre verejnú správu, územnú samosprávu a národnosti, čiže gestorským výborom, číslo 361 dňa 23. júna 1998. Pán predsedajúci, skončil som.</seg>
            </u>
            <u xml:id="ParlaMint-SK_1998-06-30-t1m49.u373" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u373.p1">Ďakujem pánu poslancovi Horálovi a prosím ho, aby zaujal miesto určené pre spoločného spravodajcu výborov. Otváram rozpravu o tomto bode programu. Konštatujem, že som písomne nedostal žiadnu prihlášku do rozpravy. Pýtam sa teda, či sa hlási niekto ústne, alebo elektronicky. Pán poslanec Rózsa, hlásite sa do rozpravy? Áno. Prosím, pán poslanec, máte slovo. Zároveň, keďže sa nikto ďalší nehlási, uzatváram možnosť ďalších prihlášok do rozpravy.</seg>
            </u>
            <u xml:id="ParlaMint-SK_1998-06-30-t1m49.u374" who="#ErnőRózsa.1930" ana="#regular">
               <seg xml:id="ParlaMint-SK_1998-06-30-t1m49.u374.p1">Vážená podpredsedníčka vlády, vážená Národná rada, k predloženému vládnemu návrhu zákona mám pripomienku, resp. jednu otázku na predkladajúceho. Vo vládnom návrhu sa hovorí o 10 až 30-dňovej, eventuálne ďalšej 30-dňovej lehote, pokiaľ teda sú nejaké nepredvídané okolnosti. Moja otázka znie: V nadväznosti na § 17 ods. 4 zákona číslo 187/1998 Z. z., ak petícia nebude vybavená v lehote stanovenej v zákone, či takáto petícia má právnu účinnosť v nadväznosti na pripravované voľby do Národnej rady Slovenskej republiky. Ďakujem.</seg>
            </u>
            <u xml:id="ParlaMint-SK_1998-06-30-t1m49.u375" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u375.p1">Ďakujem. Vyhlasujem rozpravu o tomto bode programu za skončenú. Chce sa k rozprave vyjadriť pani podpredsedníčka vlády? Nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u376" who="#KatarínaTóthová.1940" ana="#regular">
               <seg xml:id="ParlaMint-SK_1998-06-30-t1m49.u376.p1">Vážený pán predsedajúci, ďakujem za možnosť vyjadriť sa. Pán poslanec dal otázku na nové ustanovenie, ktoré som aj vo svojom úvodnom slove avizovala, a síce, že prax poukázala na skutočnosť, že v petíciách sú predmetom vyjadrenia stanoviská občanov, prípadne žiadostí občanov, aj také skutočnosti, ktorých zložitosť neumožňuje vybaviť petíciu v tridsiatich dňoch, a preto zákon umožňuje ďalšiu 30-dňovú lehotu. Na toto nadväzuje pán poslanec Rózsa s otázkou, že ak nebude vybavená petícia, rozumiem tomu, petícia vybavená v tridsiatich dňoch, ale aj petícia vybavená o ďalších 30 dní - áno, pán poslanec kýva hlavou, že súhlasí s týmto výkladom -, či bude mať právnu účinnosť. Vybavenie petície môže mať za následok vydanie alebo zrušenie individuálneho rozhodnutia štátneho orgánu, alebo orgánu verejnej správy, alebo opatrenia proti nečinnosti verejnej správy, alebo urobenie nápravy už vykonaného úkonu. Právna účinnosť týchto aktov, týchto postupov orgánov verejnej správy nemôže nadobúdať účinnosť, pretože tu nie je predmetom petície žiadna normotvorná činnosť. Pokiaľ by petícia smerovala proti aktom, ktoré majú normatívny charakter, tým myslím vládne nariadenie alebo prijatie všeobecne záväzného nariadenia miestneho orgánu štátnej správy, alebo samosprávy, petícia je impulzom na dosiahnutie, alebo zmenu týchto normatívnych aktov, ale samotná petícia, resp. jej obsah nemôže nahradiť tieto akty. Preto, pán poslanec, podľa môjho názoru o právnej účinnosti petície nemožno hovoriť. Z toho dôvodu vám nemôžem dať odpoveď áno alebo nie, pretože vôbec tento problém nemožno v súvislosti s petíciou postaviť z hľadiska právnej účinnosti. Petícia môže byť impulzom. V tejto súvislosti, vážený pán poslanec, chcem vyjadriť stanovisko vlády, že snahou súčasnej vlády je návrhom vlády či už na prijatie zákona o sťažnostiach, alebo na novelizáciu zákona o petičnom práve je skvalitniť činnosť orgánov verejnej správy, a to tým spôsobom, že sa zameriava na skvalitnenie nielen vlastnou cestou, ale zdokonaľuje právnu úpravu, ktorá dáva možnosť občanom ako adresátom činnosti týchto orgánov verejnej správy, aby ešte kvalifikovanejším spôsobom mohli vyjadrovať svoju nespokojnosť, a orgány, ktoré sú adresátmi tejto nespokojnosti, orgány verejnej správy, boli povinné ešte dôslednejšie sa zaoberať týmito prejavmi občanov. Je to vlastne prístup súčasnej vlády na zlepšenie vzťahov medzi orgánmi verejnej správy a občanmi a danie možnosti občanov iniciovať všetky nedostatky, ktoré vznikajú v oblasti činnosti verejnej správy, a to iniciovať tak, aby sa tieto nedostatky mohli v čo najkratšom čase a najúčinnejšie odstrániť. Teda považujem túto novelu za ďalší posun v zárukách, ktoré majú občania na dodržiavanie zákonnosti vo vlastných rukách. Pán predsedajúci, toľko moje vyjadrenie k otázke pána poslanca Rózsu. Všetkým paniam poslankyniam a pánom poslancom ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u377" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u377.p1">Ďakujem pani podpredsedníčke vlády. Žiada si záverečné slovo pán spoločný spravodajca? Keďže nie, pýtam sa vás, pán spoločný spravodajca, či môžeme pristúpiť k hlasovaniu. Podľa § 83 ods. 3 zákona o rokovacom poriadku pristúpime najskôr k hlasovaniu o návrhoch zo spoločnej správy výborov a potom pristúpime k hlasovaniu o pozmeňujúcich a doplňujúcich návrhoch z rozpravy. Prosím, aby ste uvádzali jednotlivé hlasovania, pán spoločný spravodajca. Ľutujem, postupuje sa v hlasovaní. Teraz už nemôžeme ďalej v rozprave postupovať. Rozprava bola uzavretá, pán poslanec Rózsa. Nech sa páči, pán spoločný spravodajca, máte slovo.</seg>
            </u>
            <u xml:id="ParlaMint-SK_1998-06-30-t1m49.u378" who="#FrantišekHorál.1944" ana="#regular">
               <seg xml:id="ParlaMint-SK_1998-06-30-t1m49.u378.p1">Ďakujem, pán predsedajúci. Zo spoločnej správy máme tri pozmeňujúce návrhy pod bodmi 1 až 3 a gestorský výbor odporúča o nich hlasovať spoločne s návrhom schváliť ich.</seg>
            </u>
            <u xml:id="ParlaMint-SK_1998-06-30-t1m49.u379" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u379.p1">Prosím, prezentujme sa a vzápätí hlasujme o návrhu, ako ho predniesol pán spoločný spravodajca. Gestorský výbor odporúča tento návrh schváliť. Pozývam pani poslankyne a pánov poslancov do rokovacej miestnosti, budeme hlasovať. Opakujem, pozývam pánov poslancov do rokovacej miestnosti, budeme hlasovať. Prezentovalo sa 59 poslancov. Opakujme hlasovanie. Prosím, prezentujte sa a vzápätí hlasujte o návrhu, ktorý predniesol pán spoločný spravodajca. Na základe odporúčania gestorského výboru ho odporúča prijať. <note type="narrative">Hlasovanie.</note> Prezentovalo sa 76 poslancov. Za návrh hlasovalo 70 poslancov. Proti návrhu nehlasoval nikto. Hlasovania sa zdržali 2 poslanci. Nehlasovali 4 poslanci. Konštatujem, že tieto body spoločnej správy sme prijali. Nech sa páči, pokračujte.</seg>
            </u>
            <u xml:id="ParlaMint-SK_1998-06-30-t1m49.u380" who="#FrantišekHorál.1944" ana="#regular">
               <seg xml:id="ParlaMint-SK_1998-06-30-t1m49.u380.p1">Vzhľadom na to, že v rozprave neboli prednesené žiadne pozmeňujúce ani doplňujúce návrhy, mám splnomocnenie gestorského výboru pokračovať a odporučiť plénu prerokovať zákon v treťom čítaní.</seg>
            </u>
            <u xml:id="ParlaMint-SK_1998-06-30-t1m49.u381" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u381.p1">Vážené kolegyne a kolegovia, počuli sme návrh. Pýtam sa, či má niekto námietky. Ak nie, pristúpime k tretiemu čítaniu. Otváram rozpravu k tretiemu čítaniu. V rozprave sa môžu prihlásiť tí, ktorí majú pozmeňujúce návrhy v zmysle štylistickom alebo technickom. Má niekto takýto námet? Keďže nie, vyhlasujem rozpravu za skončenú. Keďže v rámci tohto čítania neboli podané žiadne pozmeňujúce návrhy, podľa § 86 zákona o rokovacom poriadku pristúpime k hlasovaniu o vládnom návrhu zákona ako celku. Prosím, prezentujme sa a vzápätí hlasujme.</seg>
            </u>
            <u xml:id="ParlaMint-SK_1998-06-30-t1m49.u382" who="#FrantišekHorál.1944" ana="#regular">
               <seg xml:id="ParlaMint-SK_1998-06-30-t1m49.u382.p1">S odporúčaním gestorského výboru zákon ako celok so schválenými pripomienkami prijať.</seg>
            </u>
            <u xml:id="ParlaMint-SK_1998-06-30-t1m49.u383" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u383.p1">Počuli sme, že gestorský výbor odporúča zákon ako celok prijať. Prezentovalo sa 71 poslancov. Priatelia, znova nie sme uznášaniaschopní. Pozývam všetkých poslancov do rokovacej miestnosti. Budeme opakovať hlasovanie. Vážené kolegyne a kolegovia, budeme hlasovať. Je to záverečné hlasovanie. Prosím, prezentujme sa a vzápätí hlasujme podľa návrhu gestorského výboru, ako ho uviedol pán spoločný spravodajca. Odporúča zákon prijať. Prezentovalo sa 74 poslancov. Bohužiaľ, stále ešte nie sme uznášaniaschopní, i keď sa kvórum dvíha, ale nie je stále na potrebnej úrovni. Vážené kolegyne a kolegovia, pozývam všetkých, ktorí, samozrejme, chcú hlasovať. <vocal type="noise"><desc>Šum a hlasy v sále.</desc></vocal> Pozývam pánov poslancov a zároveň oznamujem, že požiadam skrutátorov, aby spočítali prítomných poslancov. Páni poslanci, prosím vás, zaujmite svoje miesta, budeme hlasovať. Ak naďalej budeme vykazovať nižšiu hladinu hlasovania, požiadam skrutátorov, aby uskutočnili preverenie počtu prítomných. Páni poslanci, pozývam vás, aby ste si sadli a hlasovali. Prosím, prezentujme sa a vzápätí hlasujme o návrhu zákona ako celku. Gestorský výbor odporúča tento zákon schváliť.</seg>
            </u>
            <u xml:id="ParlaMint-SK_1998-06-30-t1m49.u384" who="#FrantišekHorál.1944" ana="#regular">
               <seg xml:id="ParlaMint-SK_1998-06-30-t1m49.u384.p1">V sále je prítomných 92 poslancov.</seg>
            </u>
            <u xml:id="ParlaMint-SK_1998-06-30-t1m49.u385" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u385.p1">V sále je prítomných 92 poslancov. Ak teraz nevyjde hlasovanie, budeme zisťovať hlasovanie s pomocou skrutátorov. Prezentovalo sa 71 poslancov. Žiadam skrutátorov, aby preverili počty prítomných. Prosím o informáciu.</seg>
            </u>
            <u xml:id="ParlaMint-SK_1998-06-30-t1m49.u386" who="#MáriaBartošíková.1939" ana="#regular">
               <seg xml:id="ParlaMint-SK_1998-06-30-t1m49.u386.p1">Vážený pán predsedajúci, v sále je prítomných 85 poslancov.</seg>
            </u>
            <u xml:id="ParlaMint-SK_1998-06-30-t1m49.u387" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u387.p1">Ďakujem. Priatelia, budeme hlasovať ručne. Prosím, prezentujme sa a hlasujme. Kto je za tento zákon, nech zdvihne ruku.</seg>
            </u>
            <kinesic type="noise">
               <desc>Šum v pléne.</desc>
            </kinesic>
            <u xml:id="ParlaMint-SK_1998-06-30-t1m49.u388" who="#MáriaBartošíková.1939" ana="#regular">
               <seg xml:id="ParlaMint-SK_1998-06-30-t1m49.u388.p1">Vážený pán predsedajúci, za hlasovalo 68 poslancov.</seg>
            </u>
            <u xml:id="ParlaMint-SK_1998-06-30-t1m49.u389" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u389.p1">Ďakujem. Kto je proti tomuto zákonu, nech zdvihne ruku.</seg>
            </u>
            <u xml:id="ParlaMint-SK_1998-06-30-t1m49.u390" who="#MáriaBartošíková.1939" ana="#regular">
               <seg xml:id="ParlaMint-SK_1998-06-30-t1m49.u390.p1">Jeden poslanec hlasoval proti.</seg>
            </u>
            <u xml:id="ParlaMint-SK_1998-06-30-t1m49.u391" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u391.p1">Kto sa zdržal hlasovania? Pán poslanec Čarnogurský, nehlasujete vôbec. Myslel som, že nemáte koordináciu rúk.</seg>
            </u>
            <vocal type="laughter">
               <desc>Smiech v sále.</desc>
            </vocal>
            <u xml:id="ParlaMint-SK_1998-06-30-t1m49.u392" who="#MáriaBartošíková.1939" ana="#regular">
               <seg xml:id="ParlaMint-SK_1998-06-30-t1m49.u392.p1">Štyria sa zdržali hlasovania.</seg>
            </u>
            <u xml:id="ParlaMint-SK_1998-06-30-t1m49.u393" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u393.p1">Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u394" who="#MáriaBartošíková.1939" ana="#regular">
               <seg xml:id="ParlaMint-SK_1998-06-30-t1m49.u394.p1">Nehlasovalo 12 poslancov.</seg>
            </u>
            <u xml:id="ParlaMint-SK_1998-06-30-t1m49.u395" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u395.p1">Ďakujem pekne. Konštatujem, že sme schválili vládny návrh zákona, ktorým sa mení a dopĺňa zákon číslo 85/1990 Zb. o petičnom práve. Ďakujem, pani podpredsedníčka, a ďakujem aj vám, pán spoločný spravodajca. <kinesic type="applause"><desc>Potlesk.</desc></kinesic> Napokon sme predsa len postúpili ďalej. V rokovaní pokračujeme druhým čítaním o vládnom návrhu zákona o pestúnskej starostlivosti a o príspevkoch pestúnskej starostlivosti. Vládny návrh zákona ste dostali pred prvým čítaním ako tlač číslo 950 a spoločnú správu výborov schválenú gestorským výborom máte ako tlač číslo 950a. Vládny návrh zákona odôvodní minister práce, sociálnych vecí a rodiny Slovenskej republiky pán Vojtech Tkáč. Nech sa páči, pán minister, máte slovo.</seg>
            </u>
            <u xml:id="ParlaMint-SK_1998-06-30-t1m49.u396" who="#VojtechTkáč.1949" ana="#regular">
               <seg xml:id="ParlaMint-SK_1998-06-30-t1m49.u396.p1">Vážený pán predsedajúci, vážená Národná rada, predkladám návrh zákona o pestúnskej starostlivosti a o príspevkoch pestúnskej starostlivosti, ktorý patrí do systému novej koncepcie rodinného práva, náhradnej rodinnej výchovy, ale aj dávok štátnej sociálnej podpory. V tejto súvislosti si dovolím uviesť, že zo systémového hľadiska zákon o pestúnskej starostlivosti upravuje právne pomery poskytovania pestúnskej starostlivosti maloletým deťom v čase, keď z rôznych zákonom stanovených dôvodov nie je možné zabezpečiť kvalitnú rodinnú výchovu v normálnom prirodzenom rodinnom prostredí. Obsah zákona je orientovaný na vymedzenie základných atribútov pestúnskej starostlivosti, určuje práva a povinnosti pestúnov, určuje právne vzťahy medzi orgánmi štátu, z ktorých zvlášť vyniká vzťah s okresným úradom, a stanovuje tiež práva a povinnosti prirodzených biologických rodičov vo vzťahu k pestúnom a k dieťaťu. Chcel by som ďalej uviesť, že v ďalšej časti, v druhej časti, návrh zákona o pestúnskej starostlivosti upravuje finančné atribúty, to znamená vymedzenie jednotlivých príspevkov pestúnskej starostlivosti už vo väzbe na zákon číslo 125/1998 Z. z. o životnom minime. V tejto súvislosti sa zavádzajú tri druhy príspevkov, a to jednorazový príspevok, opakovaný príspevok a odmena pestúna. Jednorazový príspevok patrí podľa návrhu zákona dieťaťu, samozrejme, sprostredkovane prostredníctvom pestúna vo väzbe na vznik a zánik právnych pomerov pestúnskej starostlivosti. Je viazaný na násobok životného minima s tým, že je stanovený na úhradu potrieb dieťaťa pri zverení do pestúnskej starostlivosti a pri zániku pestúnskej starostlivosti podľa veku v prepočte v koeficiente štvornásobku životného minima. Druhou dávkou je opakovaný príspevok, ktorý je takisto viazaný na násobky životného minima, a to na 1,6-násobok sumy životného minima, na úhradu potrieb dieťaťa. Mesačne sa poskytuje do 6 rokov vo výške 2 160 Sk od 6 do 15 rokov vo výške 2 660 Sk a od 15 rokov vo výške 2 840 Sk. Vo väzbe na odmenu pestúna sa uhrádza príspevok pestúnskej starostlivosti vo forme odmeny pestúna na každé dieťa zverené pestúnovi do pestúnskej starostlivosti vo výške 1 320 Sk mesačne, čo je 0,44-násobok životného minima pre fyzickú plnoletú osobu. Chcel by som v tejto súvislosti uviesť, že v roku 1997 na Slovensku pôsobilo 1 805 pestúnskych rodín a v týchto pestúnskych rodinách sa realizovala výchova 2 221 detí. Predpokladáme, že vo väzbe na rodičovský príspevok, na ďalšie opatrenia v pracovnoprávnej oblasti pri predĺžení ďalšej materskej dovolenky aj tento systém náhradnej rodinnej výchovy zabezpečí kvalitnú výchovu detí v situácii, keď nie je táto výchova možná v prirodzenom rodinnom prostredí. Ďakujem vám poniektorým za pozornosť a teším sa na diskusiu k tomuto návrhu zákona.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u397" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u397.p1">Ďakujem pánu ministrovi za odôvodnenie vládneho návrhu zákona a prosím ho, aby zaujal miesto určené pre navrhovateľov. Dávam slovo určenej spoločnej spravodajkyni výborov pani poslankyni Marcele Gbúrovej a prosím ju, aby podľa § 80 ods. 2 zákona o rokovacom poriadku informovala Národnú radu o výsledku rokovania výborov o tomto návrhu zákona a aby odôvodnila návrh i stanovisko gestorského výboru.</seg>
            </u>
            <u xml:id="ParlaMint-SK_1998-06-30-t1m49.u398" who="#MarcelaGbúrová.1954" ana="#regular">
               <seg xml:id="ParlaMint-SK_1998-06-30-t1m49.u398.p1">Vážený pán podpredseda, vážený pán predseda, vážená Národná rada, vážený pán minister, dovoľte mi, aby som vám prečítala spoločnú správu výborov Národnej rady Slovenskej republiky o prerokovaní vládneho návrhu zákona o pestúnskej starostlivosti a o príspevkoch pestúnskej starostlivosti <note type="comment">tlač 950</note> vo výboroch Národnej rady Slovenskej republiky v druhom čítaní. Výbor Národnej rady Slovenskej republiky pre zdravotníctvo a sociálne veci ako gestorský výbor pri rokovaní o vládnom návrhu zákona o pestúnskej starostlivosti a o príspevkoch pestúnskej starostlivosti podáva Národnej rade Slovenskej republiky v súlade s § 79 ods. 1 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky spoločnú správu výborov Národnej rady Slovenskej republiky o prerokovaní uvedeného návrhu zákona. Národná rada Slovenskej republiky uznesením číslo 1127 z 21. mája 1998 po prerokovaní vládneho návrhu zákona o pestúnskej starostlivosti a o príspevkoch pestúnskej starostlivosti v prvom čítaní rozhodla, že podľa § 73 ods. 3 písm. c) zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky prerokuje uvedený materiál v druhom čítaní a prideľuje vládny návrh podľa § 74 ods. 1 citovaného zákona na prerokovanie Ústavnoprávnemu výboru Národnej rady Slovenskej republiky, Výboru Národnej rady Slovenskej republiky pre financie, rozpočet a menu a Výboru Národnej rady Slovenskej republiky pre zdravotníctvo a sociálne veci. Gestorský výbor nedostal do 25. júna 1998 žiadne stanoviská poslancov Národnej rady Slovenskej republiky, ktorí nie sú členmi výborov, ktorým bol návrh zákona pridelený. Vládny návrh zákona o pestúnskej starostlivosti a o príspevkoch pestúnskej starostlivosti odporúčali schváliť s pozmeňujúcimi a doplňujúcimi návrhmi tieto výbory Národnej rady Slovenskej republiky: Ústavnoprávny výbor Národnej rady Slovenskej republiky - uznesenie číslo 647 z 9. júna 1998, ďalej Výbor Národnej rady Slovenskej republiky pre financie, rozpočet a menu - uznesenie číslo 676 z 10. júna 1998 a Výbor Národnej rady Slovenskej republiky pre zdravotníctvo a sociálne veci - uznesenie číslo 469 z 10. júna 1998. Z uznesení výborov Národnej rady Slovenskej republiky uvedených pod bodom III tejto správy vyplývajú štyri pozmeňujúce a doplňujúce návrhy, ktoré majú legislatívnotechnický charakter v dvoch prípadoch a v dvoch prípadoch vlastne skôr taký pojmový charakter, najmä v § 3 ods. 3 písm. a), keď sa slovo "uplatní" nahrádza slovom "podá" a v § 4 v predposlednom riadku sa slová "okresný úrad rozhodne o zrušení dočasného zverenia dieťaťa" nahrádzajú slovami "okresný úrad zruší rozhodnutie o dočasnom zverení dieťaťa". Gestorský výbor na základe stanovísk výborov k vládnemu návrhu zákona o pestúnskej starostlivosti a o príspevkoch pestúnskej starostlivosti vyjadrených v uzneseniach uvedených pod bodom III tejto správy a v stanovisku gestorského výboru odporúča Národnej rade Slovenskej republiky vládny návrh zákona o pestúnskej starostlivosti a o príspevkoch pestúnskej starostlivosti v znení doplňujúcich návrhov uvedených v tejto správe schváliť. Súčasne gestorský výbor odporučil hlasovať en bloc a schváliť body 1 až 4 a poveril spoločnú spravodajkyňu výborov Marcelu Gbúrovú predložiť návrhy podľa § 83 ods. 4, § 82 ods. 4 a § 86 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky. Predmetná spoločná správa výborov Národnej rady Slovenskej republiky o prerokovaní vládneho návrhu zákona o pestúnskej starostlivosti a o príspevkoch pestúnskej starostlivosti bola schválená uznesením Výboru Národnej rady Slovenskej republiky pre zdravotníctvo a sociálne veci 24. júna 1998. To je všetko, pán podpredseda, môžete otvoriť rozpravu.</seg>
            </u>
            <u xml:id="ParlaMint-SK_1998-06-30-t1m49.u399" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u399.p1">Ďakujem pekne, pani poslankyňa, a prosím, aby ste zaujali miesto určené pre spoločných spravodajcov. Otváram rozpravu k tomuto bodu programu. Zároveň informujem, že som nedostal žiadne písomné prihlášky do rozpravy. Preto sa pýtam, či sa niekto hlási do rozpravy ústne, alebo elektronicky. Keďže nie, uzatváram rozpravu. Nepredpokladám, pán minister, že chcete ešte zaujať stanovisko, ani spoločná spravodajkyňa. Pristúpime teda znova k hlasovaniu.</seg>
            </u>
            <u xml:id="ParlaMint-SK_1998-06-30-t1m49.u400" who="#MarcelaGbúrová.1954" ana="#regular">
               <seg xml:id="ParlaMint-SK_1998-06-30-t1m49.u400.p1">Pán podpredseda, môžeme dať hlasovať o pozmeňujúcich návrhoch, ktoré vyplynuli zo zasadnutí výborov. Ide o štyri pozmeňujúce návrhy, ktoré som spresnila vo svojom vystúpení, a navrhujem ich schváliť en bloc.</seg>
            </u>
            <u xml:id="ParlaMint-SK_1998-06-30-t1m49.u401" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u401.p1">Ešte zopakujem pozvanie pánov poslancov do rokovacej miestnosti, budeme hlasovať. Pani spoločná spravodajkyňa predniesla návrh, aby sa o spoločnej správe, o jednotlivých bodoch spoločnej správy hlasovalo en bloc. Prosím, prezentujme sa a vzápätí hlasujme. Pani spoločná spravodajkyňa, gestorský výbor odporúča...</seg>
            </u>
            <u xml:id="ParlaMint-SK_1998-06-30-t1m49.u402" who="#MarcelaGbúrová.1954" ana="#regular">
               <seg xml:id="ParlaMint-SK_1998-06-30-t1m49.u402.p1">... odporúča schváliť.</seg>
            </u>
            <u xml:id="ParlaMint-SK_1998-06-30-t1m49.u403" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u403.p1">Gestorský výbor odporúča tieto body schváliť, ako uviedla pani spoločná spravodajkyňa. <note type="narrative">Hlasovanie.</note> Prezentovalo sa 83 poslancov. Za návrh hlasovalo 80 poslancov. Proti návrhu nehlasoval nikto. Hlasovania sa nezdržal nikto. Nehlasovali 3 poslanci. Konštatujem, že prednesený návrh zo spoločnej správy bol prijatý en bloc. Nech sa páči.</seg>
            </u>
            <u xml:id="ParlaMint-SK_1998-06-30-t1m49.u404" who="#MarcelaGbúrová.1954" ana="#regular">
               <seg xml:id="ParlaMint-SK_1998-06-30-t1m49.u404.p1">Pán podpredseda, teraz môžeme prejsť na tretie čítanie.</seg>
            </u>
            <u xml:id="ParlaMint-SK_1998-06-30-t1m49.u405" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u405.p1">Vážené kolegyne a kolegovia, pýtam sa, či sú nejaké námietky na to, aby sme pokračovali v treťom čítaní. Keďže nie, vstupujeme do tretieho čítania. Vyhlasujem otvorenie rozpravy v treťom čítaní. V treťom čítaní je možné predložiť len technické alebo štylistické zmeny. Keďže neboli predložené, uzatváram rozpravu v treťom čítaní.</seg>
            </u>
            <u xml:id="ParlaMint-SK_1998-06-30-t1m49.u406" who="#MarcelaGbúrová.1954" ana="#regular">
               <seg xml:id="ParlaMint-SK_1998-06-30-t1m49.u406.p1">Vážené kolegyne, kolegovia, môžeme dať hlasovať o návrhu zákona ako celku.</seg>
            </u>
            <u xml:id="ParlaMint-SK_1998-06-30-t1m49.u407" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u407.p1">Budeme teda hlasovať o návrhu zákona ako celku. Spoločná spravodajkyňa - stanovisko je teda, aby sme zaň hlasovali pozitívne.</seg>
            </u>
            <u xml:id="ParlaMint-SK_1998-06-30-t1m49.u408" who="#MarcelaGbúrová.1954" ana="#regular">
               <seg xml:id="ParlaMint-SK_1998-06-30-t1m49.u408.p1">Nemôžem povedať, že prijať, oni vedia.</seg>
            </u>
            <note type="narrative">Hlasovanie.</note>
            <u xml:id="ParlaMint-SK_1998-06-30-t1m49.u409" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u409.p1">Prezentovalo sa 82 poslancov. Za návrh hlasovalo 81 poslancov. Proti návrhu nehlasoval nikto. Hlasovania sa nezdržal nikto. Nehlasoval 1 poslanec. Konštatujem, že sme schválili vládny návrh zákona o pestúnskej starostlivosti a o príspevkoch pestúnskej starostlivosti. Ďakujem, pán minister, a ďakujem aj pani spoločnej spravodajkyni.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u410" who="#MarcelaGbúrová.1954" ana="#regular">
               <seg xml:id="ParlaMint-SK_1998-06-30-t1m49.u410.p1">Ďakujem.</seg>
            </u>
            <u xml:id="ParlaMint-SK_1998-06-30-t1m49.u411" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u411.p1">Teraz nasleduje druhé čítanie o vládnom návrhu zákona o príspevku pri narodení dieťaťa, o príspevku rodičom, ktorým sa súčasne narodili tri alebo viac detí, alebo v priebehu dvoch rokov sa im narodili opakovane dvojčatá a ktorým sa menia ďalšie zákony. Pripomínam, že k uvedenému vládnemu návrhu zákona Národná rada vyslovila súhlas s jeho prerokovaním v skrátenom legislatívnom konaní. Vládny návrh zákona ste dostali pred prvým čítaním ako tlač číslo 1000 a spoločnú správu výborov schválenú gestorským výborom máte ako tlač číslo 1000a. Vládny návrh zákona odôvodní minister práce, sociálnych vecí a rodiny Slovenskej republiky pán Vojtech Tkáč. Nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u412" who="#VojtechTkáč.1949" ana="#regular">
               <seg xml:id="ParlaMint-SK_1998-06-30-t1m49.u412.p1">Ďakujem pekne. Vážený pán predsedajúci, vážená Národná rada, predkladám návrh zákona, ktorý systémovo vychádza zo zásad štátnej sociálnej podpory schválených vládou Slovenskej republiky 19. decembra 1996. Tieto zásady tvoria východisko pre jeden z troch pilierov sociálnej architektúry pri sociálnom poistení, sociálnej pomoci, ktorá vlastne dnes vstupuje do účinnosti, a sociálnej štátnej podpory. Z hľadiska určitej inkorporácie zjednocuje tri doterajšie dávky, a to dávku nemocenského poistenia, dávky dôchodkového poistenia a tú časť sociálnej starostlivosti, ktorá vyplývala z dávky podpory pri narodení dieťaťa. V tejto súvislosti sa aj určujú alebo zjednocujú postupy vo vzťahu k obciam a mestám, ktoré najmä v oblasti sociálnej starostlivosti mohli poskytovať pre rodiny s deťmi, ktorým sa narodili trojčatá alebo opakovane v priebehu dvoch rokov dvojčatá, určité dávky. Žiaľ, na tieto neboli určené zdroje. Z hľadiska podmienok vzniku nároku na tieto dávky sa vymedzuje okruh osôb, ktoré môžu dostať túto dávku ako štátnu sociálnu dávku, a to na každé dieťa narodené oprávnenej osobe s trvalým pobytom na území Slovenskej republiky. Z hľadiska výšky dávky sa predpokladá opätovne násobok životného minima, a to 2,3 % násobku pre dieťa do 6 rokov veku, t. j. 2,3-násobok z výšky 1 350 Sk, čo predstavuje po zaokrúhlení sumu 3 110 Sk. Pri súčasnom narodení troch alebo viacerých detí, alebo v priebehu dvoch rokov narodenia opakovane dvojčiat sa zavádza nová štátna sociálna dávka, ktorá sa poskytuje raz ročne, najviac do 15 rokov veku dieťaťa. Výška je stanovená teda cez dávkovú formulu ako 1,6-násobok súm ustanovených zákonom o životnom minime. V tejto súvislosti sa bude táto dávka alebo príspevok vyplácať na každé dieťa z trojčiat alebo opakovane v priebehu dvoch rokov narodených dvojčiat vo výške 2 160 Sk, ak ide o dieťa do veku 6 rokov, vo výške 2 660 Sk, ak ide o dieťa od 6 do 15 rokov veku, vo výške 2 840 Sk, ak ide o dieťa, ktoré v kalendárnom roku dovŕšilo 15 rokov. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u413" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u413.p1">Ďakujem pánu ministrovi za odôvodnenie vládneho návrhu zákona a prosím ho, aby zaujal miesto určené pre navrhovateľov. Dávam slovo určenej spoločnej spravodajkyni výborov pani poslankyni Marte Aibekovej. Prosím ju, aby podľa § 80 ods. 2 zákona o rokovacom poriadku informovala Národnú radu o výsledkoch rokovania výborov o tomto vládnom návrhu zákona a aby odôvodnila návrh a stanovisko gestorského výboru.</seg>
            </u>
            <u xml:id="ParlaMint-SK_1998-06-30-t1m49.u414" who="#MartaAibeková.1947" ana="#regular">
               <seg xml:id="ParlaMint-SK_1998-06-30-t1m49.u414.p1">Vážený pán predsedajúci, vážený pán minister, vážené dámy, vážení páni, vážení hostia, dovoľte mi, aby som predniesla spoločnú správu výborov Národnej rady Slovenskej republiky o prerokovaní vládneho návrhu zákona o príspevku pri narodení dieťaťa, o príspevku rodičom, ktorým sa súčasne narodili tri alebo viac detí, alebo v priebehu dvoch rokov sa im narodili opakovane dvojčatá a ktorým sa menia ďalšie zákony. Národná rada Slovenskej republiky uznesením číslo 1121 z 19. mája 1998 po prerokovaní vládneho návrhu zákona o príspevku pri narodení dieťaťa, o príspevku rodičom, ktorým sa súčasne narodili tri alebo viac detí, alebo v priebehu dvoch rokov sa im narodili opakovane dvojčatá a ktorým sa menia ďalšie zákony, v prvom čítaní rozhodla, že podľa § 73 ods. 3 písm. c) zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky prerokuje uvedený materiál v druhom čítaní a prideľuje vládny návrh podľa § 74 ods. 1 citovaného zákona na prerokovanie trom výborom Národnej rady Slovenskej republiky, a to ústavnoprávnemu výboru, výboru pre financie, rozpočet a menu a výboru pre zdravotníctvo a sociálne veci. Gestorský výbor nedostal do 25. júna tohto roku žiadne stanoviská poslancov Národnej rady Slovenskej republiky, ktorí nie sú členmi výborov, ktorým bol návrh zákona pridelený. Vládny návrh zákona <note type="comment">tlač 1000</note> odporúčali schváliť všetky výbory Národnej rady Slovenskej republiky, ktoré o ňom rokovali. Z uznesení výborov Národnej rady Slovenskej republiky vyplývajú pozmeňujúce a doplňujúce návrhy uvedené v spoločnej správe pod bodmi 1 až 10. Gestorský výbor na základe stanovísk výborov k vládnemu návrhu zákona <note type="comment">tlač 1000</note> vyjadrených v ich uzneseniach uvedených v spoločnej správe a v stanovisku gestorského výboru odporúča Národnej rade Slovenskej republiky vládny návrh zákona <note type="comment">tlač 1000</note> v znení doplňujúcich návrhov uvedených v tejto správe schváliť. Súčasne gestorský výbor odporučil hlasovať en bloc, a to schváliť body 1 až 10. To je všetko zo spoločnej správy. Pán predsedajúci, môžete otvoriť rozpravu.</seg>
            </u>
            <u xml:id="ParlaMint-SK_1998-06-30-t1m49.u415" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u415.p1">Ďakujem, pani poslankyňa, a prosím, aby ste zaujali miesto určené pre spravodajcov výborov. Otváram rozpravu o tomto bode programu a zároveň informujem ctenú snemovňu, že som písomne nedostal do rozpravy prihlášku žiadneho poslanca ani žiadneho predstaviteľa klubu. Pýtam sa teda, či sa hlási niekto do rozpravy ústne, alebo elektronicky. Keďže tomu tak nie je, vyhlasujem rozpravu o tomto bode programu za skončenú. Nepredpokladám, že treba ďalšie stanovisko pána ministra a pani spoločnej spravodajkyne. Teda, prosím, pani spoločná spravodajkyňa, môžeme pristúpiť k hlasovaniu. Podľa § 83 ods. 3 zákona o rokovacom poriadku pristúpime najskôr k hlasovaniu o návrhu zo spoločnej správy výborov a potom pristúpime k hlasovaniu o pozmeňujúcich a doplňujúcich návrhoch z rozpravy.</seg>
            </u>
            <u xml:id="ParlaMint-SK_1998-06-30-t1m49.u416" who="#MartaAibeková.1947" ana="#regular">
               <seg xml:id="ParlaMint-SK_1998-06-30-t1m49.u416.p1">Vážený pán podpredseda, ako som uviedla ako spoločná spravodajkyňa, spoločná správa obsahuje desať pozmeňujúcich a doplňujúcich návrhov. Gestorský výbor ich odporúča všetky en bloc schváliť.</seg>
            </u>
            <u xml:id="ParlaMint-SK_1998-06-30-t1m49.u417" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u417.p1">Ďakujem. Opakujem pánom poslancom výzvu, aby sa dostavili do rokovacej miestnosti, budeme hlasovať. Návrh pani spoločnej spravodajkyne je, aby sme hlasovali o všetkých návrhoch obsiahnutých v spoločnej správe en bloc a gestorský výbor ich odporúča schváliť. Prosím, prezentujme sa a vzápätí hlasujme. <note type="narrative">Hlasovanie.</note> Prezentovalo sa 77 poslancov. Za návrh hlasovalo 74 poslancov. Proti návrhu nehlasoval nikto. Hlasovania sa zdržali 2 poslanci. Nehlasoval 1 poslanec. Konštatujem, že sme schválili všetky body spoločnej správy. Keďže v skrátenom legislatívnom konaní sa nepoužijú obmedzenia pre druhé a tretie čítanie podľa príslušných ustanovení zákona o rokovacom poriadku, pristúpime k tretiemu čítaniu o uvedenom vládnom návrhu zákona. Otváram rozpravu o tomto bode programu. V rámci tohto bodu, teda v rámci rozpravy je možné podať podľa § 85 zákona o rokovacom poriadku iba návrhy na opravy legislatívnotechnických alebo jazykových chýb, alebo musí byť predložený návrh tridsiatich poslancov. Keďže žiadne takéto návrhy neboli predložené, vyhlasujem rozpravu o tomto bode programu za skončenú. Podľa § 86 zákona o rokovacom poriadku pristúpime k hlasovaniu o vládnom návrhu zákona ako celku. Prosím, prezentujme sa a vzápätí hlasujme o návrhu ako celku. Pani spoločná spravodajkyňa, predpokladám, že gestorský výbor ho odporúča prijať.</seg>
            </u>
            <u xml:id="ParlaMint-SK_1998-06-30-t1m49.u418" who="#MartaAibeková.1947" ana="#regular">
               <seg xml:id="ParlaMint-SK_1998-06-30-t1m49.u418.p1">Áno, gestorský výbor odporúča návrh schváliť.</seg>
            </u>
            <note type="narrative">Hlasovanie.</note>
            <u xml:id="ParlaMint-SK_1998-06-30-t1m49.u419" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u419.p1">Prezentovalo sa 79 poslancov. Za návrh hlasovalo 79 poslancov. Proti návrhu nehlasoval nikto. Hlasovania sa nezdržal nikto. Vzácna zhoda. Konštatujem, že sme schválili vládny návrh zákona o príspevku pri narodení dieťaťa, o príspevku rodičom, ktorým sa súčasne narodili tri alebo viac detí, alebo v priebehu dvoch rokov sa im narodili opakovane dvojčatá a ktorým sa menia ďalšie zákony. Ďakujem pekne, pán minister a pani spoločná spravodajkyňa, za spoluprácu.</seg>
            </u>
            <u xml:id="ParlaMint-SK_1998-06-30-t1m49.u420" who="#MartaAibeková.1947" ana="#regular">
               <seg xml:id="ParlaMint-SK_1998-06-30-t1m49.u420.p1">Ďakujem aj ja za spoluprácu. Bol to historický tisíci zákon. Ďakujem za tú zhodu.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u421" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u421.p1">Ďakujem. Pristúpime k ďalšiemu bodu programu, ktorým je druhé čítanie o vládnom návrhu zákona o zaopatrovacom príspevku. Pripomínam, že k uvedenému vládnemu návrhu zákona Národná rada vyslovila súhlas s jeho prerokovaním v skrátenom legislatívnom konaní. Vládny návrh zákona ste dostali pred prvým čítaním ako tlač číslo 1002 a spoločnú správu výborov schválenú gestorským výborom máte k dispozícii ako tlač číslo 1002a. Vládny návrh zákona odôvodní minister práce, sociálnych vecí a rodiny Slovenskej republiky pán Vojtech Tkáč. Nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u422" who="#VojtechTkáč.1949" ana="#regular">
               <seg xml:id="ParlaMint-SK_1998-06-30-t1m49.u422.p1">Ďakujem za slovo aj za predchádzajúce hlasovanie. Vážená Národná rada, predkladám návrh zákona o zaopatrovacom príspevku. Taktiež zo systémového hľadiska sa transformuje, mení pozícia zaopatrovacieho príspevku v systéme štátnej sociálnej podpory. Je určená na čiastočnú kompenzáciu zabezpečenia alebo zvýšených nákladov na zabezpečenie výživy rodiny vojaka alebo osôb, ktoré sú od neho závislé. Z hľadiska systémového riešenia je takisto táto dávka zaradená do systému štátnej sociálnej podpory. Z hľadiska vzniku nárokov, teda dávkovej schémy alebo podmienok vzniku nároku na túto dávku sa predpokladá výkon základnej vojenskej služby občana Slovenskej republiky, výkon náhradnej vojenskej služby. Obidva výkony sa predpokladajú v ozbrojených silách alebo výkon civilnej služby občana Slovenskej republiky. Adresátom tejto dávky je nezaopatrené dieťa občana vykonávajúceho tie tri formy. Teda základnú, náhradnú alebo civilnú službu. Ďalej je to manželka vojaka a v treťom rade je to skupina adresátov. Sú to občania, ktorí sú rozhodnutím súdu závislí od poskytovania výživy vojaka. Výška dávky, teda dávková formula, je stanovená násobkom 0,5 k násobku pre nezaopatrené dieťa. Predpokladá sa, že uplatnenie tejto dávky sa bude týkať alebo bude mať frekvenciu asi 1 100 prípadov za rok a s nákladom temer 12 miliónov korún. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u423" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u423.p1">Ďakujem pekne, pán minister, a prosím, aby ste zaujali miesto určené pre navrhovateľov. Dávam slovo určenému spoločnému spravodajcovi pánu poslancovi Miroslavovi Barnovi a prosím ho, aby podľa § 80 ods. 2 zákona o rokovacom poriadku informoval Národnú radu o výsledku rokovania výborov o tomto vládnom návrhu zákona a aby odôvodnil návrh a stanovisko gestorského výboru.</seg>
            </u>
            <u xml:id="ParlaMint-SK_1998-06-30-t1m49.u424" who="#MiroslavBarna.1951" ana="#regular">
               <seg xml:id="ParlaMint-SK_1998-06-30-t1m49.u424.p1">Vážený pán predsedajúci, vážený pán predseda, vážený pán minister, vážená Národná rada, dovoľte mi, aby som vám predniesol spoločnú správu výborov Národnej rady Slovenskej republiky o prerokovaní vládneho návrhu zákona o zaopatrovacom príspevku <note type="comment">tlač 1002</note> vo výboroch Národnej rady Slovenskej republiky v druhom čítaní. Výbor Národnej rady Slovenskej republiky pre zdravotníctvo a sociálne veci ako gestorský výbor pri rokovaní o vládnom návrhu zákona o zaopatrovacom príspevku <note type="comment">tlač 1002</note> podáva Národnej rade Slovenskej republiky v súlade s § 79 ods. 1 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky túto spoločnú správu výborov Národnej rady Slovenskej republiky o prerokovaní uvedeného návrhu zákona. Národná rada Slovenskej republiky uznesením číslo 1123 z 19. mája 1998 po prerokovaní vládneho návrhu zákona o zaopatrovacom príspevku <note type="comment">tlač 1002</note> v prvom čítaní rozhodla, že podľa § 73 ods. 3 písm. c) zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky prerokuje uvedený materiál v druhom čítaní a prideľuje vládny návrh zákona podľa § 74 ods. 1 citovaného zákona na prerokovanie Ústavnoprávnemu výboru Národnej rady Slovenskej republiky, Výboru Národnej rady Slovenskej republiky pre financie, rozpočet a menu, Výboru Národnej rady Slovenskej republiky pre zdravotníctvo a sociálne veci. Gestorský výbor Národnej rady nedostal do 25. júna 1998 žiadne stanoviská poslancov Národnej rady Slovenskej republiky, ktorí nie sú členmi výborov, ktorým bol návrh zákona pridelený podľa § 75 ods. 2 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky. Vládny návrh zákona o zaopatrovacom príspevku prerokovali uvedené výbory v stanovenej lehote, a to: Ústavnoprávny výbor Národnej rady Slovenskej republiky - uznesenie číslo 645 z 9. júna 1998, Výbor Národnej rady Slovenskej republiky pre financie, rozpočet a menu - uznesenie číslo 679 z 10. júna 1998 a Výbor Národnej rady Slovenskej republiky pre zdravotníctvo a sociálne veci - uznesenie číslo 470 z 10. júna 1998. Uvedené výbory vyslovili s predloženým návrhom súhlas a odporučili Národnej rade Slovenskej republiky vládny návrh zákona o zaopatrovacom príspevku schváliť. Gestorský výbor na základe stanovísk výborov k vládnemu návrhu zákona o zaopatrovacom príspevku vyjadrených v ich uzneseniach, z ktorých nevyplynuli žiadne doplňujúce a pozmeňujúce návrhy, odporúča Národnej rade Slovenskej republiky vládny návrh zákona schváliť. Zároveň poveril spoločného spravodajcu výborov predložiť návrhy podľa § 79 ods. 4, § 74 ods. 2 a § 86 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky. Predmetná spoločná správa výborov Národnej rady Slovenskej republiky o prerokovaní vládneho návrhu zákona o zaopatrovacom príspevku bola schválená uznesením Výboru Národnej rady Slovenskej republiky pre zdravotníctvo a sociálne veci číslo 486 z 24. júna 1998. Ďakujem, pán predsedajúci, môžete otvoriť rozpravu.</seg>
            </u>
            <u xml:id="ParlaMint-SK_1998-06-30-t1m49.u425" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u425.p1">Ďakujem pekne pánu spoločnému spravodajcovi a prosím ho, aby zaujal miesto určené pre spravodajcov výborov. Otváram rozpravu k tomuto bodu programu a zároveň vás informujem, že som nedostal žiaden písomný návrh ani z klubu poslancov, ani od jednotlivých poslancov. Pýtam sa teda, či sa hlási niekto ústne, alebo elektronicky do rozpravy. Keďže nie, vyhlasujem rozpravu o tomto bode programu za skončenú. Nepredpokladám, že slovo ešte žiada pán minister ani spoločný spravodajca, teda pristúpime k hlasovaniu. Podľa § 83 ods. 3 zákona o rokovacom poriadku pristúpime najprv k hlasovaniu o návrhoch zo spoločnej správy výborov a potom pristúpime k hlasovaniu o pozmeňujúcich a doplňujúcich návrhoch, keby boli v rozprave. Prosím spoločného spravodajcu výborov, aby uvádzal hlasovanie. Pozývam pánov poslancov na hlasovanie.</seg>
            </u>
            <u xml:id="ParlaMint-SK_1998-06-30-t1m49.u426" who="#MiroslavBarna.1951" ana="#regular">
               <seg xml:id="ParlaMint-SK_1998-06-30-t1m49.u426.p1">Takže môžeme otvoriť tretie čítanie o tomto zákone.</seg>
            </u>
            <u xml:id="ParlaMint-SK_1998-06-30-t1m49.u427" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u427.p1">A spoločná správa?</seg>
            </u>
            <u xml:id="ParlaMint-SK_1998-06-30-t1m49.u428" who="#MiroslavBarna.1951" ana="#regular">
               <seg xml:id="ParlaMint-SK_1998-06-30-t1m49.u428.p1">Tam nie sú žiadne návrhy.</seg>
            </u>
            <u xml:id="ParlaMint-SK_1998-06-30-t1m49.u429" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u429.p1">Dobre. S ohľadom na to, že ide o skrátené legislatívne konanie, nepoužívame obmedzenie pre druhé a tretie čítanie podľa príslušných ustanovení zákona o rokovacom poriadku. Pristúpime teda k tretiemu čítaniu o vládnom návrhu zákona. Vyhlasujem rozpravu k tretiemu čítaniu. V zmysle § 85 možno podať v rámci tejto rozpravy len návrhy na opravu legislatívnotechnických alebo jazykových chýb, alebo návrh 30 poslancov na pozmeňujúce postupy. Má niekto takýto návrh? Keďže nie, vyhlasujem rozpravu o tomto bode programu za skončenú. Keďže neboli podané žiadne pozmeňujúce návrhy podľa § 86 zákona o rokovacom poriadku, pristúpime k hlasovaniu o vládnom návrhu zákona ako celku. Prosím, prezentujme sa a vzápätí hlasujme. Pán spoločný spravodajca, zrejme je odporúčanie gestorského výboru prijať ho.</seg>
            </u>
            <u xml:id="ParlaMint-SK_1998-06-30-t1m49.u430" who="#MiroslavBarna.1951" ana="#regular">
               <seg xml:id="ParlaMint-SK_1998-06-30-t1m49.u430.p1">Áno, prijať.</seg>
            </u>
            <note type="narrative">Hlasovanie.</note>
            <u xml:id="ParlaMint-SK_1998-06-30-t1m49.u431" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u431.p1">Prezentovalo sa 87 poslancov. Za návrh hlasovalo 87 poslancov. Proti návrhu nehlasoval nikto. Hlasovania sa nezdržal nikto. Je to vzácna zhoda. Konštatujem, že sme schválili vládny návrh zákona o zaopatrovacom príspevku. Ďakujem, pán minister, ďakujem, pán spoločný spravodajca. Ide to veľmi dobrým tempom. <kinesic type="applause"><desc>Potlesk.</desc></kinesic> Pán podpredseda Ľupták - procedurálny návrh.</seg>
            </u>
            <u xml:id="ParlaMint-SK_1998-06-30-t1m49.u432" who="#JánĽupták.1946" ana="#regular">
               <seg xml:id="ParlaMint-SK_1998-06-30-t1m49.u432.p1">Len chcem poprosiť pána pozorovateľa Konfederácie odborových zväzov, ktorý sem štyri roky chodí a píše ako český žandár a dáva do médií správy, ako my nehlasujeme za sociálne zákony, dúfam, že zajtra uvidíme, ako tu nebola opozícia, koľkí tu vlastne boli pri hlasovaní o sociálnych zákonoch.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u433" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u433.p1">Ďakujem za vsuvku. Pristúpime k nasledujúcemu bodu programu, ktorým je druhé čítanie o vládnom návrhu zákona o príspevku na pohreb. Pripomínam, že k uvedenému vládnemu návrhu zákona Národná rada vyslovila súhlas s jeho prerokovaním v skrátenom legislatívnom konaní. Vládny návrh zákona ste dostali pred prvým čítaním ako tlač číslo 1004 a spoločnú správu výborov schválenú gestorským výborom máte k dispozícii ako tlač číslo 1004a. Vládny návrh zákona odôvodní minister práce, sociálnych vecí a rodiny Slovenskej republiky pán Vojtech Tkáč. Nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u434" who="#VojtechTkáč.1949" ana="#regular">
               <seg xml:id="ParlaMint-SK_1998-06-30-t1m49.u434.p1">Ďakujem za slovo, ako aj za predchádzajúce hlasovanie. Plne podporujem slová podpredsedu Národnej rady pána Ľuptáka. Dovoľte mi, aby som uviedol návrh zákona o príspevku na pohreb. Tento návrh zákona transformuje doterajšiu dávku nemocenského poistenia ešte z roku 1956 a dávku dôchodkového zabezpečenia, a to pohrebné. Návrh zákona je predmetom transformácie, pretože zaraďuje túto dávku, tento príspevok do celej architektúry štátnej sociálnej podpory. V tejto súvislosti stanovuje v tzv. dávkovej schéme podmienky vzniku nároku na príspevok na pohreb, a to na zomretého občana, ktorý mal trvalý pobyt na území Slovenska alebo dlhodobo na území Slovenska žil. Rovnako stanovuje vymedzenie právnej subjektivity občana, ktorý zaopatril nebohého občana, a teda občana, ktorý zabezpečoval pohreb. Z hľadiska výšky, teda dávkovej formuly, sa určuje suma 0,7 % životného minima. Zo sumy 3 000 Sk stanovenej pre plnoletú fyzickú osobu v súčasnosti je to presne 2 100 Sk. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u435" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u435.p1">Ďakujem, pán minister, a prosím vás, aby ste zaujali miesto určené pre navrhovateľov. Dávam slovo určenému spoločnému spravodajcovi pánu poslancovi Františkovi Švecovi a prosím ho, aby podľa § 80 ods. 2 zákona o rokovacom poriadku informoval Národnú radu o výsledku rokovania výborov o tomto vládnom návrhu zákona a aby odôvodnil návrh a stanovisko gestorského výboru.</seg>
            </u>
            <u xml:id="ParlaMint-SK_1998-06-30-t1m49.u436" who="#FrantišekŠvec.1942" ana="#regular">
               <seg xml:id="ParlaMint-SK_1998-06-30-t1m49.u436.p1">Vážený pán podpredseda, vážený pán minister, kolegyne, kolegovia, Výbor Národnej rady Slovenskej republiky pre zdravotníctvo a sociálne veci ako gestorský výbor pri rokovaní o vládnom návrhu zákona o príspevku na pohreb podáva Národnej rade v súlade s § 79 ods. 1 zákona o rokovacom poriadku Národnej rady Slovenskej republiky túto spoločnú správu výborov Národnej rady. Národná rada uznesením číslo 1125 z 19. mája 1998 po prerokovaní vládneho návrhu zákona v prvom čítaní rozhodla, že prerokuje uvedený materiál v druhom čítaní a prideľuje vládny návrh na prerokovanie Ústavnoprávnemu výboru Národnej rady Slovenskej republiky, Výboru Národnej rady Slovenskej republiky pre financie, rozpočet a menu, Výboru Národnej rady Slovenskej republiky pre zdravotníctvo a sociálne veci. Gestorský výbor nedostal do 25. júna 1998 žiadne stanoviská poslancov, ktorí nie sú členmi výborov, ktorým bol návrh zákona pridelený. Vládny návrh zákona o príspevku na pohreb odporúčali schváliť s pozmeňujúcimi a doplňujúcimi návrhmi tieto výbory Národnej rady Slovenskej republiky: Ústavnoprávny výbor Národnej rady Slovenskej republiky, Výbor Národnej rady Slovenskej republiky pre financie, rozpočet a menu, Výbor Národnej rady Slovenskej republiky pre zdravotníctvo a sociálne veci. Z uznesení výborov Národnej rady Slovenskej republiky uvedených pod bodom III tejto správy vyplýva päť doplňujúcich návrhov. Nebudem ich čítať, spoločnú správu máte všetci na stole. Všetkých týchto päť pozmeňujúcich návrhov odporúča gestorský výbor schváliť hlasovaním spoločne en bloc. Súčasne poveril spoločného spravodajcu výborov predložiť návrhy podľa § 83 ods. 4, § 82 ods. 4 a § 86 zákona Národnej rady o rokovacom poriadku Národnej rady. Predmetná spoločná správa výborov Národnej rady Slovenskej republiky o prerokovaní vládneho návrhu zákona o príspevku na pohreb bola schválená uznesením Výboru Národnej rady Slovenskej republiky pre zdravotníctvo a sociálne veci 24. júna 1998. Skončil som, pán podpredseda.</seg>
            </u>
            <u xml:id="ParlaMint-SK_1998-06-30-t1m49.u437" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u437.p1">Ďakujem, pán poslanec Švec, a prosím, aby ste zaujali miesto určené pre spravodajcov výborov. Otváram rozpravu o tomto bode programu a zároveň informujem váženú snemovňu, že som nedostal písomne žiadne prihlášky do rozpravy ani od jednotlivých poslancov, ani z poslaneckých klubov. Pýtam sa, či sa hlási niekto ústne, alebo elektronicky. Pán poslanec Kováč, zapisujem vás do rozpravy. Zároveň končím možnosť ďalších prihlášok do rozpravy. Nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u438" who="#RomanKováč.1940" ana="#regular">
               <seg xml:id="ParlaMint-SK_1998-06-30-t1m49.u438.p1">Vážený pán predsedajúci, vážený pán minister, vážené kolegyne, kolegovia, nebudeme dávať pozmeňujúci návrh, ale rád by som položil pánu ministrovi otázku, či si zistil, koľko stojí pohreb. Viem, že štát nemôže prispievať a nemôže, samozrejme, zaplatiť celú sumu, to je logické, s tým súhlasím, a to bude jeho odpoveď. Ale problém je v tom, že dnes sa ozývajú z viacerých miest Slovenska, z mestských úradov, ľudia, ktorí tam čakajú v rámci zákona o sociálnej pomoci na jednorazový príspevok, pretože nemajú jednoducho 14 000 Sk na zaplatenie pohrebu. A pohrebné je v tejto chvíli 2 000 Sk, navrhujete ho zvýšiť o 1 000 Sk. Jednoducho zákon o sociálnej pomoci, ktorý sme schválili, vylúčil mestá a obce a nemôžu takýto príspevok poskytnúť. Títo ľudia sa obracajú na okresné úrady a okresné úrady im nemôžu poskytnúť takúto dávku, pretože zo zákona na to nie sú oprávnené. Nechcelo sa mi veriť, že takáto situácia vznikla, išiel som sa osobne presvedčiť v rámci poslaneckého prieskumu na dve bratislavské oddelenia či už mestského úradu, alebo okresného úradu a zistil som, že situácia je skutočne taká. Preto dnes prichádzať s tým ako s veľkým dobrodením, že poskytneme vyšší štátny príspevok na pohreb, ale súčasne znemožníme mestským úradom, aby takýto jednorazový príspevok dali, je výsmech. Jednorazový príspevok, ktorý môže mestský úrad dať, je v tejto chvíli iba na dve veci. Tak je to v zákone. Iba na detské tábory príspevok pre sociálne slabých ľudí a potom na doplnenie domácností alebo potrieb domácností v prípade nejakých havárií alebo niečoho takého. Dnes, keď vyhorí domácnosť a zhoria aj šaty, nemá kto na tie šaty dať príspevok. V zákone o sociálnej pomoci je to takto definované. Takže bolo by dobré, keby sme sa držali zákona, ako to je definované. Obec má v tomto zákone jasne vymedzené pravidlá, na čo môže peniaze na jednorazové použitie dať. Ak je to v inom zákone ináč, tak je to rozpor dvoch zákonov. Chcem povedať, že by sa bolo treba zamyslieť, pán minister, viem, že v tomto zákone už nezmeníte nič, ale bolo by sa treba zamyslieť nad tým, ako ste pripravili zákon o sociálnej pomoci, pretože tí ľudia, ktorí stoja dnes na mestských úradoch a žiadajú o jednorazovú pomoc a nemôžu ju dostať, zrejme príliš tento zákon, ktorý schválil parlament, neocenia a zrejme neocenia ani ten zákon, ktorý im teraz predkladáme. Ďakujem.</seg>
            </u>
            <u xml:id="ParlaMint-SK_1998-06-30-t1m49.u439" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u439.p1">Ďakujem. Pán poslanec a predseda výboru Rea - faktická poznámka.</seg>
            </u>
            <u xml:id="ParlaMint-SK_1998-06-30-t1m49.u440" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u440.p1">Dovoľte mi, aby som zareagoval na pána poslanca Kováča, aby opäť nestrašil, tak ako včera pán poslanec Čarnogurský, lebo obce zo zákona a tým, že urobia vlastný rozpočet, už odnepamäti, ako platí zákon 369, takéto dávky dávajú, dávali a budú dávať na rozdiel od toho, že vy tu vystúpite a zakričíte do vetra, že takéto nebezpečenstvo tu existuje. Aj v tomto momente mnohé z tých tisícov obcí takýto príspevok teraz dávajú.</seg>
            </u>
            <u xml:id="ParlaMint-SK_1998-06-30-t1m49.u441" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u441.p1">Vyhlasujem rozpravu o tomto bode programu za skončenú. Chce pán minister zaujať stanovisko? Nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u442" who="#VojtechTkáč.1949" ana="#regular">
               <seg xml:id="ParlaMint-SK_1998-06-30-t1m49.u442.p1">Neviem, v ktorom štáte žijem, ale zákon o sociálnej pomoci je účinný v tejto krajine 17 hodín, tak neviem, kedy pán poslanec robil poslanecký prieskum, podľa ktorého už stáli ľudia na úradoch. To je po prvé. A po druhé, odporúčal by som úradníkom štátnej správy v Bratislave preštudovať si zákon o sociálnej pomoci, aby neklamali poslancov Národnej rady, ktorí sú potom takto nervózni a strašia občanov. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u443" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u443.p1">Ďakujem. Chce zaujať stanovisko pán spoločný spravodajca? Nie. Teda pristúpime k hlasovaniu. Podľa § 83 ods. 3 zákona o rokovacom poriadku pristúpime najskôr k hlasovaniu o návrhoch zo spoločnej správy výborov. Prosím pána spoločného spravodajcu, aby uvádzal hlasovanie.</seg>
            </u>
            <u xml:id="ParlaMint-SK_1998-06-30-t1m49.u444" who="#FrantišekŠvec.1942" ana="#regular">
               <seg xml:id="ParlaMint-SK_1998-06-30-t1m49.u444.p1">Pán predsedajúci, gestorský výbor odporučil hlasovať o všetkých piatich bodoch pozmeňujúcich návrhov v spoločnej správe en bloc s odporúčaním schváliť ich.</seg>
            </u>
            <u xml:id="ParlaMint-SK_1998-06-30-t1m49.u445" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u445.p1">Prosím, prezentujme sa a vzápätí hlasujme. Návrh gestorského výboru je, aby sme všetky návrhy schválili en bloc. <note type="narrative">Hlasovanie.</note> Prezentovalo sa 78 poslancov. Za návrh hlasovalo 73 poslancov. Proti návrhu nehlasoval nikto. Hlasovania sa zdržal 1 poslanec. Nehlasovali 4 poslanci. Konštatujem, že sme schválili všetky body spoločnej správy en bloc.</seg>
            </u>
            <u xml:id="ParlaMint-SK_1998-06-30-t1m49.u446" who="#FrantišekŠvec.1942" ana="#regular">
               <seg xml:id="ParlaMint-SK_1998-06-30-t1m49.u446.p1">Vzhľadom na to, že z rozpravy nevyplynul žiadny pozmeňujúci návrh, odporúčam, aby sme hlasovali o zákone ako celku.</seg>
            </u>
            <u xml:id="ParlaMint-SK_1998-06-30-t1m49.u447" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u447.p1">Keďže v skrátenom legislatívnom konaní sa nepoužívajú obmedzenia pre druhé a tretie čítanie, podľa príslušných ustanovení pristúpime k tretiemu čítaniu o uvedenom vládnom návrhu zákona. Otváram rozpravu o tomto bode programu a zároveň informujem, že je tu možné vystúpiť iba s návrhmi na opravu legislatívnotechnických alebo jazykových chýb, alebo s návrhmi, ktoré podporujú podpisy 30 poslancov. Pýtam sa, či je nejaký takýto návrh. Keďže nie, vyhlasujem rozpravu o tomto bode programu za skončenú. Pretože neboli v rámci tohto čítania podané žiadne pozmeňujúce návrhy, podľa § 86 zákona o rokovacom poriadku pristúpime k hlasovaniu o vládnom návrhu zákona ako celku. Prosím, prezentujme sa a vzápätí hlasujme.</seg>
            </u>
            <u xml:id="ParlaMint-SK_1998-06-30-t1m49.u448" who="#FrantišekŠvec.1942" ana="#regular">
               <seg xml:id="ParlaMint-SK_1998-06-30-t1m49.u448.p1">Gestorský výbor odporúča svojím uznesením tento návrh schváliť.</seg>
            </u>
            <u xml:id="ParlaMint-SK_1998-06-30-t1m49.u449" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u449.p1">Odporúča schváliť. <note type="narrative">Hlasovanie.</note> Prezentovalo sa 89 poslancov. Za návrh hlasovalo 87 poslancov. Proti návrhu nehlasoval nikto. Hlasovania sa zdržal 1 poslanec. Nehlasoval 1 poslanec. Konštatujem, že sme schválili vládny návrh zákona o príspevku na pohreb. Ďakujem, pán minister aj pán spoločný spravodajca, za spoluprácu. <kinesic type="applause"><desc>Potlesk.</desc></kinesic> Nasleduje druhé a tretie čítanie o návrhu na vyslovenie súhlasu Národnej rady Slovenskej republiky s ratifikáciou Dohovoru Medzinárodnej organizácie práce o ochrane nárokov pracovníkov pri platobnej neschopnosti ich zamestnávateľa číslo 173 z roku 1992, ktorý Generálna konferencia Medzinárodnej organizácie práce prijala na svojom 79. zasadnutí 23. júna 1992 v Ženeve. Návrh vlády ste dostali ako tlač číslo 996, spoločnú správu výborov schválenú gestorským výborom máte ako tlač číslo 996a. Súčasťou tejto je aj návrh uznesenia Národnej rady. Návrh vlády uvedie minister práce, sociálnych vecí a rodiny Slovenskej republiky pán Vojtech Tkáč. Nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u450" who="#VojtechTkáč.1949" ana="#regular">
               <seg xml:id="ParlaMint-SK_1998-06-30-t1m49.u450.p1">Vážený pán predsedajúci, vážená Národná rada, dovoľte mi, aby som využil toto slovo na to, aby som sa vám poďakoval za hlasovanie. Myslím si, že už nevyjde čas predkladať z nášho rezortu zákony. A chcem vám poďakovať za celé volebné obdobie, a to tak poslancom koalície, rovnako aj poslancom opozície za pomoc a spoluprácu v sociálnej oblasti. Návrh dohovoru, ktorý predkladám v mene vlády Slovenskej republiky, je Dohovorom Medzinárodnej organizácie práce, ktorý schválila Medzinárodná konferencia práce 23. júna 1992. Mal som tú česť za tento dohovor hlasovať v Ženeve a som rád, že môžem tento dohovor predložiť aj do Národnej rady. Chcel by som zvýrazniť, že aj v Ženeve, aj v legislatíve nielen postkomunistických štátov, ale aj ostatných štátov, je otázka veriteľského práva z hľadiska ochrany mzdy a ochrany platu mimoriadne závažným a nedoriešeným problémom. Treba povedať, že v tejto súvislosti nie je právna úprava tzv. právne garantovaného platu alebo mzdy a hľadajú sa rôzne možnosti a techniky, aby sa priorizoval zamestnanec v čase insolventnosti zamestnávateľa. V tejto súvislosti sa hovorí o tzv. privilegovanom veriteľovi, ktorým by mal byť zamestnanec ako adresát právnych nárokov na odmenu za vykonanú prácu vo forme mzdy alebo vo forme platu. Tento dohovor sa robil mimoriadne zložito, a to najmä z pohľadu zamestnávateľských subjektov, ktoré tvoria súčasť tripartitného mechanizmu Medzinárodnej organizácie práce. Z hľadiska slovenského právneho poriadku v novom návrhu Zákonníka práce, ale aj v návrhu zákona o štátnej službe i o verejnej službe sme riešili tieto záležitosti tým spôsobom, aby sa garantoval plat zamestnanca z hľadiska insolventnosti zamestnávateľa. Treba povedať, že aj systém doterajšej sociálnej starostlivosti, ale aj systém sociálnej pomoci garantuje z prostriedkov sociálnej pomoci už oddnes možnosti zdrojov zabezpečenia nevyhnutných základných životných potrieb zamestnanca v prípade, keď vystupuje ako občan voči štátu, na zabezpečenie sociálnej núdze alebo hmotnej núdze z objektívnych príčin, ktorým je aj neplatenie mzdy. Ďalej chcem uviesť, že z hľadiska garancií tohto veriteľského práva alebo privilegovaného veriteľa sme prijali postupne opatrenia na úpravu pracovnoprávnych vzťahov z hľadiska hromadného prepúšťania, ale aj z hľadiska garancie politiky trhu práce prostredníctvom zákona o zamestnanosti. Na úrovni ministerstva je pripravený zákon v skrátenej podobe nazvaný o garančnom fonde. Tento zákon by mal v podstate zabezpečiť fondovým systémom zdroje na prioritné vyplatenie mzdy zamestnancom podniku, v ktorom zamestnávateľ je insolventný alebo ktorý je v konkurze, alebo vo vyrovnaní. V tejto súvislosti aj porovnanie súčasnej platnej právnej úpravy bude ďalej vyžadovať, samozrejme, dosiahnutie právnych inštitútov privilegovaného veriteľa zamestnanca s tým, že rozbehnuté práce umožňujú už vstúpiť do ratifikačného úsilia a procesu konvencie číslo 173 z roku 1992, a preto vás žiadam o podporu tejto konvencie. Chcel by som zvýrazniť skutočnosť, že po tuhých súbojoch v Ženeve na úrovni Medzinárodnej konferencie práce a jednotlivých výborov a po viacročnom úsilí toto úsilie vyvrcholilo dnes v ratifikovaní ôsmimi štátmi, členskými štátmi Medzinárodnej organizácie práce, a som rád, že Slovenská republika si vytvorí podmienky na to, aby aj vnútroštátne zákonodarstvo pomohlo riešiť tých odkázaných, ktorí si za svoju prácu zaslúžia mzdu a, žiaľ, nedostanú ju. V tejto súvislosti treba uviesť, že Slovenská republika doposiaľ ratifikovala 61 dohovorov Medzinárodnej organizácie práce vrátane zlatého jadra, čím sme splnili podmienku deklarácie základných sociálnych a ekonomických práv zamestnancov, tak ako to vlastne potvrdila aj posledná 86. Medzinárodná konferencia práce pred niekoľkými dňami v Ženeve, na ktorej sme sa tiež veľmi aktívne zúčastnili. Ďakujem vám za podporu.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u451" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u451.p1">Ďakujem pánu ministrovi a prosím ho, aby zaujal miesto určené pre navrhovateľov. Prosím určeného spoločného spravodajcu výborov pána poslanca Františka Šveca, aby informoval Národnú radu o výsledku rokovania výborov o tomto návrhu vlády, a najmä o tom, či gestorský výbor svojím uznesením odporúča, alebo neodporúča Národnej rade vysloviť súhlas s ratifikáciou uvedeného dohovoru Medzinárodnej organizácie práce.</seg>
            </u>
            <u xml:id="ParlaMint-SK_1998-06-30-t1m49.u452" who="#FrantišekŠvec.1942" ana="#regular">
               <seg xml:id="ParlaMint-SK_1998-06-30-t1m49.u452.p1">Milé dámy, vážení páni, predseda Národnej rady Slovenskej republiky rozhodnutím číslo 2185 zo 4. mája 1998 pridelil návrh na vyslovenie súhlasu Národnej rady Slovenskej republiky s ratifikáciou Dohovoru Medzinárodnej organizácie práce o ochrane nárokov pracovníkov pri platobnej neschopnosti ich zamestnávateľa číslo 173 z roku 1992 na prerokovanie v lehote do 22. júna štyrom výborom. Gestorskému výboru určil lehotu do 25. júna, pričom ako gestorský výbor bol určený Výbor Národnej rady Slovenskej republiky pre zdravotníctvo a sociálne veci. Návrh na vyslovenie súhlasu Národnej rady s ratifikáciou Dohovoru Medzinárodnej organizácie práce prerokovali výbory v stanovenej lehote. Vyslovili s ním súhlas a odporučili Národnej rade vysloviť s ratifikáciou dohovoru súhlas s tým, že Slovenská republika v súlade s článkom 3 ods. 1 dohovoru prijíma iba záväzky druhej časti dohovoru a v súlade s článkom 4 ods. 2 dohovoru vylučuje z aplikácie dohovoru tieto kategórie zamestnancov: zamestnanci zamestnávateľa, ktorým je štátna rozpočtová organizácia, zamestnanci zamestnávateľa, ktorým je štátna príspevková organizácia, a zamestnanci zamestnávateľa, ktorým je obec. Výbor Národnej rady Slovenskej republiky pre zdravotníctvo a sociálne veci ako gestorský výbor prerokoval návrh dňa 10. mája. Gestorský výbor konštatoval, že výbory, ktorým bol predložený návrh pridelený, ho prerokovali v stanovenej lehote, vyslovili s ním súhlas a odporučili Národnej rade Slovenskej republiky vysloviť podľa článku 86 písm. e) Ústavy Slovenskej republiky súhlas s ratifikáciou Dohovoru Medzinárodnej organizácie práce o ochrane nárokov pracovníkov pri platobnej neschopnosti ich zamestnávateľa číslo 173 z roku 1992, ktorý Generálna konferencia Medzinárodnej organizácie práce prijala na svojom 79. zasadnutí 23. júna 1992 v Ženeve. Ďalej konštatoval, že žiadne pozmeňujúce a doplňujúce návrhy v stanovenej lehote neboli predložené. Gestorský výbor prijal uznesenie, v ktorom súhlasí s návrhom na vyslovenie súhlasu Národnej rady a podľa § 88 ods. 2 zákona Národnej rady o rokovacom poriadku odporučil Národnej rade Slovenskej republiky s predloženým návrhom vysloviť súhlas. Výbor Národnej rady Slovenskej republiky pre zdravotníctvo a sociálne veci prijal uznesenie číslo 488 z 24. júna 1998 k spoločnej správe výborov o výsledku prerokovania návrhu na vyslovenie súhlasu s ratifikáciou dohovoru, v ktorom schválil spoločnú správu výborov. Súčasťou spoločnej správy je návrh uznesenia Národnej rady Slovenskej republiky, ktorý je na zadnej strane tejto spoločnej správy. Pán predsedajúci, skončil som.</seg>
            </u>
            <u xml:id="ParlaMint-SK_1998-06-30-t1m49.u453" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u453.p1">Ďakujem. Prosím, zaujmite miesto určené pre spravodajcov. Otváram rozpravu a informujem vás, že som dostal písomne jednu prihlášku nezávislého poslanca pána Antona Juriša. Nech sa páči, máte slovo. <kinesic type="noise"><desc>Šum v sále.</desc></kinesic> Je tu napísané vaše meno pri návrhu na vyslovenie súhlasu s ratifikáciou Dohovoru Medzinárodnej organizácie práce o ochrane nárokov pracovníkov atď. Ďakujem, v poriadku, beriem na vedomie, že sa teraz nehlásite do rozpravy. Pýtam sa teraz, či sa hlási niekto ústne, alebo elektronicky. Pán poslanec Juriš, mám rozumieť, že toto je teraz prihláška? <vocal type="noise"><desc>Hlas poslanca Juriša z pléna.</desc></vocal> Dobre, ďakujem. Tým uzatváram možnosť prihlásenia do rozpravy a zároveň uzatváram rozpravu. Pristúpime k hlasovaniu. <kinesic type="noise"><desc>Šum v sále.</desc></kinesic> Písomne som nemal prihlášku, pýtal som sa, či sa niekto hlási ústne. Pozeral som sa na tabuľu, pani kolegyňa, bol tam zaznačený pán Juriš a nikto iný. Naozaj, pani kolegyňa, nerobme teraz z toho nejaký problém. Ďakujem. Nepredpokladám, že žiada slovo pán minister, nepredpokladám ani, že žiada o slovo pán spoločný spravodajca. Podľa § 84 ods. 1 zákona o rokovacom poriadku pristúpime k tretiemu čítaniu o tomto návrhu vlády. Prosím pána spoločného spravodajcu, aby uvádzal hlasovanie. Budeme hlasovať o návrhu uznesenia, ktorým Národná rada Slovenskej republiky podľa článku 86 písm. e) vyslovuje súhlas s ratifikáciou uvedeného dohovoru Medzinárodnej organizácie práce s tým, že Slovenská republika vylučuje z aplikácie dohovoru kategórie zamestnancov, ako sú uvedené v návrhu uznesenia. Prosím, vážené kolegyne, kolegovia, budeme hlasovať. Zaujmite svoje miesta. Prosím, prezentujme sa a vzápätí hlasujme.</seg>
            </u>
            <u xml:id="ParlaMint-SK_1998-06-30-t1m49.u454" who="#FrantišekŠvec.1942" ana="#regular">
               <seg xml:id="ParlaMint-SK_1998-06-30-t1m49.u454.p1">Gestorský výbor odporučil uznesenie schváliť.</seg>
            </u>
            <u xml:id="ParlaMint-SK_1998-06-30-t1m49.u455" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u455.p1">Počuli ste pána spoločného spravodajcu, gestorský výbor odporúča schváliť návrh vlády. <note type="narrative">Hlasovanie.</note> Prezentovalo sa 79 poslancov. Za návrh hlasovalo 76 poslancov. Proti návrhu nehlasoval nikto. Hlasovania sa zdržal 1 poslanec. Nehlasovali 2 poslanci. Konštatujem, že sme navrhované uznesenie schválili. Ďakujem, pán minister a pán spoločný spravodajca, za spoluprácu pri predkladaní návrhov zákonov týkajúcich sa sociálnej oblasti. <kinesic type="applause"><desc>Potlesk.</desc></kinesic> Pokračujeme nasledujúcim bodom programu, a to druhým a tretím čítaním o návrhu na vyslovenie súhlasu Národnej rady Slovenskej republiky so Spoločným dohovorom o bezpečnosti nakladania s vyhoretým palivom a bezpečnosti nakladania s rádioaktívnymi odpadmi. Návrh vlády ste dostali ako tlač číslo 1011, spoločnú správu výborov schválenú gestorským výborom máte k dispozícii ako tlač číslo 1011a. Súčasťou tejto je aj návrh uznesenia Národnej rady. Návrh vlády uvedie minister hospodárstva Slovenskej republiky pán Milan Cagala. Nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u456" who="#MilanCagala.1949" ana="#regular">
               <seg xml:id="ParlaMint-SK_1998-06-30-t1m49.u456.p1">Vážený pán predsedajúci, pani poslankyne, páni poslanci, dovoľte mi predložiť návrh na vyslovenie súhlasu Národnej rady Slovenskej republiky so Spoločným dohovorom o bezpečnosti nakladania s vyhoretým palivom a bezpečnosti nakladania s rádioaktívnymi odpadmi. Účelom Spoločného dohovoru je vytvorenie prvého medzinárodnoprávneho dokumentu, záväzného pre zmluvné strany, s cieľom dosiahnuť najvyššiu možnú úroveň jadrovej a radiačnej bezpečnosti v oblasti nakladania s rádioaktívnym odpadom a vyhoretým jadrovým palivom v medzinárodnom rozsahu. Vychádza sa pritom z medzinárodných skúseností, integrujú sa existujúce medzinárodné predpisy a odporúča sa jadrová a radiačná bezpečnosť zo Spoločného dohovoru. Prijatie predmetného Spoločného dohovoru je dôležitým medzinárodným prvkom kontrolného mechanizmu v oblasti mierového využívania jadrovej energie a tiež ako prvok už existujúcich medzinárodných dohovorov o jadrovej bezpečnosti. Dohovor sa medzinárodne považuje ako významný príspevok na mierové využívanie jadrovej energie zo strany verejnosti. Predmetný Spoločný dohovor, ktorý ešte nenadobudol platnosť, bol na základe splnomocnenia prezidenta republiky podpísaný ministrom hospodárstva 3O. 9. 1997. Vážený pán predsedajúci, pani poslankyne, páni poslanci, schválením tohto návrhu Spoločného dohovoru sa vytvoria ďalšie právne podmienky bezpečného a mierového využívania jadrovej energie a prehĺbi sa medzinárodná dôveryhodnosť Slovenskej republiky v tejto oblasti. Dovoľte mi preto požiadať vás o podporu pri jeho schvaľovaní. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u457" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u457.p1">Ďakujem pekne pánu ministrovi a prosím ho, aby zaujal miesto určené pre navrhovateľov. Prosím určeného spoločného spravodajcu výborov pána poslanca Stanislava Líšku, aby informoval Národnú radu o výsledku rokovania výborov o tomto návrhu vlády a najmä o tom, či gestorský výbor svojím uznesením odporúča, alebo neodporúča Národnej rade vysloviť súhlas s uvedeným dohovorom.</seg>
            </u>
            <u xml:id="ParlaMint-SK_1998-06-30-t1m49.u458" who="#StanislavLíška.1956" ana="#regular">
               <seg xml:id="ParlaMint-SK_1998-06-30-t1m49.u458.p1">Vážený pán predsedajúci, vážení páni ministri, vážené dámy poslankyne, páni poslanci, dovoľte mi, aby som vás z poverenia gestorského výboru oboznámil so znením spoločnej správy výborov Národnej rady Slovenskej republiky o výsledku prerokovania návrhu na vyslovenie súhlasu Národnej rady Slovenskej republiky so Spoločným dohovorom o bezpečnosti nakladania s vyhoretým palivom a bezpečnosti nakladania s rádioaktívnymi odpadmi <note type="comment">tlač 1011</note> v druhom čítaní. Výbor Národnej rady Slovenskej republiky pre hospodárstvo, privatizáciu a podnikanie v súlade s § 78 a § 88 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky predkladá Národnej rade Slovenskej republiky ako gestorský výbor spoločnú správu výborov Národnej rady Slovenskej republiky k návrhu na vyslovenie súhlasu Národnej rady Slovenskej republiky so Spoločným dohovorom o bezpečnosti nakladania s vyhoretým palivom a bezpečnosti nakladania s rádioaktívnymi odpadmi v druhom čítaní. Predseda Národnej rady Slovenskej republiky pridelil návrh rozhodnutím číslo 2226 z 21. mája 1998 na prerokovanie do 22. júna týmto výborom: Výboru Národnej rady Slovenskej republiky pre zdravotníctvo a sociálne veci, Zahraničnému výboru Národnej rady Slovenskej republiky, Výboru Národnej rady Slovenskej republiky pre životné prostredie a ochranu prírody a Výboru Národnej rady Slovenskej republiky pre hospodárstvo, privatizáciu a podnikanie. Ako gestorský výbor určil Výbor Národnej rady Slovenskej republiky pre hospodárstvo, privatizáciu a podnikanie na vypracovanie spoločnej správy o výsledku prerokovania vo výboroch a predloženie návrhu uznesenia Národnej rady Slovenskej republiky v lehote do 25. júna 1998. Uvedené výbory prerokovali pridelenú parlamentnú tlač a gestorský výbor prerokoval a schválil v súlade s § 79 ods. 4 rokovacieho poriadku spoločnú správu výborov uznesením číslo 589 z 24. júna 1998. Iné výbory Národnej rady Slovenskej republiky správu neprerokovali. Gestorskému výboru do začatia jeho rokovania neoznámili poslanci, ktorí nie sú členmi výborov uvedených v časti I, svoje stanoviská podľa § 75 ods. 2 rokovacieho poriadku. Výbory, ktorým bola pridelená parlamentná tlač na prerokovanie, zaujali tieto stanoviská: Výbor Národnej rady Slovenskej republiky pre zdravotníctvo a sociálne veci prerokoval návrh 24. júna 1998 a uznesením číslo 482 odporučil Národnej rade Slovenskej republiky s návrhom vysloviť súhlas. Zahraničný výbor Národnej rady Slovenskej republiky prerokoval návrh 11. júna 1998 a uznesením číslo 344 odporučil Národnej rade Slovenskej republiky s návrhom vysloviť súhlas s tým, že sa v názve doplní za slovom "vyhoretým" slovo "jadrovým". Výbor Národnej rady pre životné prostredie a ochranu prírody prerokoval návrh 10. júna 1998 a uznesením číslo 336 odporučil Národnej rade Slovenskej republiky s návrhom vysloviť súhlas. Výbor Národnej rady Slovenskej republiky pre hospodárstvo, privatizáciu a podnikanie prerokoval návrh 24. júna 1998 a uznesením číslo 577 odporučil Národnej rade Slovenskej republiky s návrhom vysloviť súhlas a prijať uznesenie, ktoré je v prílohe spoločnej správy. K návrhu predložil Zahraničný výbor Národnej rady Slovenskej republiky odporúčanie, ako som už uviedol, doplniť v názve za slovom "vyhoretým" slovo "jadrovým". Inak všetky výbory, ktorým bola parlamentná tlač 1011 pridelená, odporúčajú s predloženým návrhom na vyslovenie súhlas Národnej rady Slovenskej republiky so Spoločným dohovorom o bezpečnosti nakladania s vyhoretým palivom a bezpečnosti nakladania s rádioaktívnymi odpadmi vysloviť súhlas. Gestorský výbor odporúča o návrhoch výborov Národnej rady Slovenskej republiky, ktoré sú uvedené v spoločnej správe, hlasovať tak, že odporúčanie na doplnenie názvu navrhuje neschváliť. Gestorský výbor na základe rokovaní výborov Národnej rady Slovenskej republiky v súlade s § 79 ods. 4 písm. f) rokovacieho poriadku odporúča Národnej rade Slovenskej republiky vysloviť súhlas so Spoločným dohovorom o bezpečnosti nakladania s vyhoretým jadrovým palivom a bezpečnosti nakladania s rádioaktívnymi odpadmi v druhom čítaní a prijať uznesenie, ktoré je, ako som už uviedol, v prílohe spoločnej správy. Súčasne poveril uznesením výboru číslo 589 z 24. júna 1998 mňa ako spoločného spravodajcu predložiť návrhy podľa § 83 ods. 4, § 84 ods. 2 a § 86. Pán predsedajúci, toľko znenie spoločnej správy výborov.</seg>
            </u>
            <u xml:id="ParlaMint-SK_1998-06-30-t1m49.u459" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u459.p1">Ďakujem, pán spoločný spravodajca, a prosím vás, aby ste zaujali miesto určené pre spravodajcov výborov. Otváram rozpravu k tomuto bodu programu a informujem váženú snemovňu, že v zozname rečníkov je prihlásený pán poslanec Juriš - nezávislý poslanec. Ďalších prihlásených nemám. Nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u460" who="#AntonJuriš.1941" ana="#regular">
               <seg xml:id="ParlaMint-SK_1998-06-30-t1m49.u460.p1">Vážený pán predsedajúci, vážení páni ministri, vážené poslankyne, poslanci, hostia, návrh na vyslovenie súhlasu Národnej rady Slovenskej republiky so Spoločným dohovorom o bezpečnosti nakladania s vyhoretým palivom a s rádioaktívnymi odpadmi je text, na ktorom sa nedá nič meniť. Je to medzinárodný dohovor. Buď ho možno schváliť, alebo nie. Tento materiál obsahuje znenie Spoločného dohovoru v anglickom origináli a v slovenskom preklade. A tu sa chcem trošku pozastaviť. Pripomienku vzťahujem len na úroveň prekladu do slovenčiny. Podľa názorov viacerých odborníkov či už z jadrovej fyziky, alebo angličtinárov, niektoré ustanovenia dohovoru nie sú dostatočne výstižne preložené. Nakoľko ide o vysoko odborný text, v budúcnosti odporúčam takýto preklad vždy posúdiť odborníkmi z odboru a takisto odborníkmi dokonale ovládajúcimi angličtinu, pretože je to dokument, z ktorého budú vychádzať ďalšie naše právne úpravy, a mal by byť 100-percentne presný. Len toľko. Ďakujem.</seg>
            </u>
            <u xml:id="ParlaMint-SK_1998-06-30-t1m49.u461" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u461.p1">Ďakujem pekne. Pýtam sa, či sa ešte niekto hlási do rozpravy ústne, alebo elektronicky. Pán poslanec Mikloško, poznamenávam. Uzatváram možnosť prihlásenia do rozpravy. Nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u462" who="#FrantišekMikloško.1947" ana="#regular">
               <seg xml:id="ParlaMint-SK_1998-06-30-t1m49.u462.p1">Chcel by som sa spýtať pána poslanca Juriša, keby mohol povedať aspoň jeden príklad takého zlého prekladu. Lebo som ho počúval a teraz mi je ľúto, keď nedal žiadny príklad, nemusel som ho ani počúvať.</seg>
            </u>
            <u xml:id="ParlaMint-SK_1998-06-30-t1m49.u463" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u463.p1">Navrhujem, priatelia, aby to povedal mimo rozpravy, lebo je to jednoducho tak, že v zmysle rokovacieho poriadku už v rozprave na samého seba nemôže vystúpiť. Uzatváram možnosť prihlásenia do rozpravy a zároveň uzatváram rozpravu a vyhlasujem ju za skončenú. Pýtam sa, či sa chce vyjadriť pán minister. Nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u464" who="#MilanCagala.1949" ana="#regular">
               <seg xml:id="ParlaMint-SK_1998-06-30-t1m49.u464.p1">Vážený pán predsedajúci, vážené dámy, vážení páni poslanci, len toľko, že to prekladal prekladateľ, ktorý má riadne overenú pečiatku, samozrejme, môže byť nejaká maličká chyba, ale text sa bude medzinárodne posudzovať v angličtine.</seg>
            </u>
            <u xml:id="ParlaMint-SK_1998-06-30-t1m49.u465" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u465.p1">Ďakujem pekne. Pán spoločný spravodajca, chcete sa vysloviť? Áno. Nech sa páči.</seg>
            </u>
            <u xml:id="ParlaMint-SK_1998-06-30-t1m49.u466" who="#StanislavLíška.1956" ana="#regular">
               <seg xml:id="ParlaMint-SK_1998-06-30-t1m49.u466.p1">Ďakujem pekne, pán predsedajúci. Nadviažem na slová pána poslanca Juriša aj pána ministra. Práve z toho dôvodu, ktorý sa tu spomínal, keď sme spracúvali spoločnú správu výborov vo výbore pre hospodárstvo, privatizáciu a podnikanie, dali sme si vyložiť stanovisko predkladateľov, to znamená Ministerstva hospodárstva Slovenskej republiky, k tomu pozmeňujúcemu návrhu, ktorý odznel v Zahraničnom výbore Národnej rady Slovenskej republiky. A práve ich stanovisko bolo nemeniť to, keďže aj názov je súčasťou tohto zmluvného dokumentu, nie je možné meniť ani názov, tak ako to odporučil Zahraničný výbor Národnej rady Slovenskej republiky. Toľko na vysvetlenie, čo sa týka zamietavého stanoviska gestorského výboru k pozmeňujúcemu návrhu, ktorý odznel k tomuto dohovoru v Zahraničnom výbore Národnej rady Slovenskej republiky. Ďakujem.</seg>
            </u>
            <u xml:id="ParlaMint-SK_1998-06-30-t1m49.u467" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u467.p1">Podľa § 84 ods. 1 zákona o rokovacom poriadku v zmysle skráteného postupu pristúpime k tretiemu čítaniu o tomto návrhu vlády. Prosím pána spoločného spravodajcu, aby uvádzal hlasovanie. Budeme hlasovať o návrhu uznesenia, ktorým Národná rada Slovenskej republiky podľa článku 86 písm. e) vyslovuje súhlas so Spoločným dohovorom o bezpečnosti nakladania s vyhoretým palivom a bezpečnosti nakladania s rádioaktívnymi odpadmi.</seg>
            </u>
            <u xml:id="ParlaMint-SK_1998-06-30-t1m49.u468" who="#StanislavLíška.1956" ana="#regular">
               <seg xml:id="ParlaMint-SK_1998-06-30-t1m49.u468.p1">Vážený pán predsedajúci, návrh uznesenia Národnej rady je súčasťou spoločnej správy. V spoločnej správe je uvedené aj odporúčajúce stanovisko gestorského výboru schváliť predmetný dokument.</seg>
            </u>
            <u xml:id="ParlaMint-SK_1998-06-30-t1m49.u469" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u469.p1">Prosím, vážené kolegyne a kolegovia, budeme hlasovať. Prosím, prezentujme sa a vzápätí hlasujme. Pán spoločný spravodajca informoval, že gestorský výbor ho odporúča schváliť. <note type="narrative">Hlasovanie.</note> Prezentovalo sa 83 poslancov. Za návrh hlasovalo 83 poslancov. Proti návrhu nehlasoval nikto. Hlasovania sa nezdržal nikto. Konštatujem, že sme navrhované uznesenie schválili. Ďakujem pekne pánu ministrovi aj pánu spoločnému spravodajcovi za spoluprácu pri hlasovaní o tomto materiáli. Pokračujeme ďalším bodom programu, ktorým je návrh na vyslanie dvoch vojenských pozorovateľov Armády Slovenskej republiky do mierovej misie OSN UNTSO na Blízkom východe a jedného príslušníka Armády Slovenskej republiky do monitorovacej misie OBSE v Moldavskej republike. Návrh vlády ste dostali ako tlač 1030 a správu o výsledku prerokovania návrhu vo výboroch máte k dispozícii ako tlač číslo 1030a, v ktorej je obsiahnutý aj návrh uznesenia Národnej rady. Prosím ministra obrany Slovenskej republiky pána Jána Siteka, aby návrh vlády uviedol.</seg>
            </u>
            <u xml:id="ParlaMint-SK_1998-06-30-t1m49.u470" who="#JánSitek.1956" ana="#regular">
               <seg xml:id="ParlaMint-SK_1998-06-30-t1m49.u470.p1">Ďakujem za slovo. Vážený pán predsedajúci, pani poslankyne, páni poslanci, predkladám vám na prerokovanie iniciatívny návrh Ministerstva obrany Slovenskej republiky a Ministerstva zahraničných vecí Slovenskej republiky na vyslanie dvoch vojenských pozorovateľov Armády Slovenskej republiky do mierovej misie Organizácie Spojených národov UNTSO na Blízkom východe a jedného príslušníka Armády Slovenskej republiky do monitorovacej misie Organizácie pre bezpečnosť a spoluprácu v Európe v Moldavskej republike. Vyslanie vojenských pozorovateľov do misie OSN UNTSO na Blízkom východe vychádza z projektov rozvoja spolupráce stredoeurópskych krajín v mierových operáciách. V rámci tejto spolupráce Rakúska republika poskytla zo svojich počtov pozorovateľov v misii dve miesta Slovenskej republike. V prípade schválenia návrhu bude vyslanie realizované v auguste tohto roku. Táto príležitosť logicky nadväzuje na vyslanie jednotky Armády Slovenskej republiky do misie na Golanských výšinách v rámci rakúskeho práporu. Vyslanie jedného príslušníka Armády Slovenskej republiky do monitorovacej misie v Moldavskej republike vyplynulo zo žiadosti Organizácie pre bezpečnosť a spoluprácu v Európe, s ktorou sa obrátila na Slovenskú republiku. Podľa článku 86 písm. l) Ústavy Slovenskej republiky je potrebné, aby Národná rada Slovenskej republiky vyslovila súhlas na vyslanie ozbrojených síl mimo územia Slovenskej republiky. Vážený pán predsedajúci, pani poslankyne, páni poslanci, odporúčam vám, aby ste s predloženým návrhom súhlasili. Ďakujem, pán predsedajúci.</seg>
            </u>
            <u xml:id="ParlaMint-SK_1998-06-30-t1m49.u471" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u471.p1">Ďakujem pánu ministrovi a prosím ho, aby zaujal miesto určené pre navrhovateľov. Prosím spravodajcu, ktorého určil výbor pre obranu a bezpečnosť, pána poslanca Jána Danka, aby podal správu o výsledku prerokovania návrhu vo výboroch Národnej rady.</seg>
            </u>
            <u xml:id="ParlaMint-SK_1998-06-30-t1m49.u472" who="#JánDanko.1950" ana="#regular">
               <seg xml:id="ParlaMint-SK_1998-06-30-t1m49.u472.p1">Vážený pán predsedajúci, vážené dámy, vážení páni, dovoľte mi, aby som v súlade s § 88 ods. 3 zákona Národnej rady Slovenskej republiky o rokovacom poriadku Národnej rady Slovenskej republiky vystúpil na rokovaní Národnej rady Slovenskej republiky v druhom čítaní o návrhu vlády na vyslanie dvoch pozorovateľov Armády Slovenskej republiky do mierovej misie OSN UNTSO na Blízkom východe a jedného príslušníka Armády Slovenskej republiky do monitorovacej misie OBSE v Moldavskej republike <note type="comment">tlač 1030</note> ako spravodajca Výboru Národnej rady Slovenskej republiky pre obranu a bezpečnosť. Predseda Národnej rady Slovenskej republiky svojím rozhodnutím číslo 2261 z 18. júna 1998 pridelil návrh na vyslanie na prerokovanie Výboru Národnej rady Slovenskej republiky pre obranu a bezpečnosť a Zahraničnému výboru Národnej rady Slovenskej republiky, pričom ako príslušný určil Výbor Národnej rady Slovenskej republiky pre obranu a bezpečnosť. Výbory prerokovali predmetný návrh v stanovenom termíne, vyslovili s ním súhlas a odporúčajú Národnej rade Slovenskej republiky vysloviť súhlas s návrhom na vyslanie dvoch pozorovateľov Armády Slovenskej republiky do mierovej misie OSN UNTSO na Blízkom východe a jedného príslušníka Armády Slovenskej republiky do monitorovacej misie OBSE v Moldavskej republike. Pán podpredseda, prosím, aby ste otvorili rozpravu.</seg>
            </u>
            <u xml:id="ParlaMint-SK_1998-06-30-t1m49.u473" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u473.p1">Ďakujem pekne, pán spoločný spravodajca, a prosím vás, aby ste zaujali miesto určené pre spravodajcov. Otváram rozpravu o tomto bode programu. Zároveň vás informujem, že som nedostal žiadne písomné požiadavky na vystúpenie v rozprave. Pýtam sa teda, či sa niekto hlási ústne, alebo elektronicky do rozpravy. Keďže nie, končím možnosť prihlásenia do rozpravy a zároveň vyhlasujem rozpravu k tomuto bodu programu za uzavretú. Keďže rozprava nebola, nepredpokladám vystúpenie pána ministra ani pána spoločného spravodajcu. Pristúpime k hlasovaniu o návrhu uznesenia Národnej rady, ktoré máte uvedené v spoločnej správe. Ešte raz upozorňujem pánov poslancov, aby sa dostavili na hlasovanie, budeme hlasovať. Prosím pána spoločného spravodajcu, aby uvádzal hlasovanie.</seg>
            </u>
            <u xml:id="ParlaMint-SK_1998-06-30-t1m49.u474" who="#JánDanko.1950" ana="#regular">
               <seg xml:id="ParlaMint-SK_1998-06-30-t1m49.u474.p1">Pán predsedajúci, prosím, aby sme hlasovali o uznesení Národnej rady Slovenskej republiky, tak ako je uvedené v prílohe k spoločnej správe <note type="comment">tlač 1030a</note>. Odporúčam ho prijať.</seg>
            </u>
            <u xml:id="ParlaMint-SK_1998-06-30-t1m49.u475" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u475.p1">Prosím, prezentujme sa a vzápätí hlasujme o návrhu uznesenia Národnej rady Slovenskej republiky o predmetnom bode. Odporúčanie je prijať ho. Prezentovalo sa 73 poslancov. Vážené kolegyne a kolegovia, znova sme sa dostali pod hladinu uznášaniaschopnosti. Pozývam všetkých kolegov a kolegyne do rokovacej miestnosti, aby sme mohli opakovať hlasovanie. Znova dôrazne pozývam, vážené kolegyne a kolegovia, vás všetkých do rokovacej miestnosti, budeme hlasovať. Ďakujem. Prosím, opakujeme hlasovanie, prezentujme sa a vzápätí hlasujme. Pán spoločný spravodajca odporúča návrh uznesenia schváliť na základe predloženého návrhu gestorského výboru. <note type="narrative">Hlasovanie.</note> Prezentovalo sa 81 poslancov. Za návrh hlasovalo 78 poslancov. Proti návrhu nehlasoval nikto. Hlasovania sa zdržal 1 poslanec. Nehlasovali 2 poslanci. Konštatujem, že Národná rada vyslovila súhlas s návrhom na vyslanie dvoch vojenských pozorovateľov Armády Slovenskej republiky do mierovej misie OSN UNTSO na Blízkom východe a jedného príslušníka Armády Slovenskej republiky do monitorovacej misie OBSE v Moldavskej republike. Ďakujem za spoluprácu pánu ministrovi aj pánu spoločnému spravodajcovi. Pristúpime k druhému čítaniu o vládnom návrhu zákona o verejných prácach. Pripomínam, že k uvedenému vládnemu návrhu zákona Národná rada vyslovila súhlas s jeho prerokovaním v skrátenom legislatívnom konaní. Vládny návrh zákona ste dostali pred prvým čítaním ako tlač číslo 983 a spoločnú správu výborov schválenú gestorským výborom máte k dispozícii ako tlač číslo 983a. Vládny návrh zákona odôvodní minister výstavby a verejných prác Slovenskej republiky pán Ján Mráz. Prosím, pán minister, máte slovo.</seg>
            </u>
            <u xml:id="ParlaMint-SK_1998-06-30-t1m49.u476" who="Mráz, J." ana="#regular">
               <seg xml:id="ParlaMint-SK_1998-06-30-t1m49.u476.p1">Vážený pán predsedajúci, vážené dámy, vážení páni, pri tvorbe nového zákona o verejných prácach sme vychádzali zo skúseností vyspelých štátov s cieľom pripraviť podklad na najvhodnejšiu zákonnú úpravu systému verejných prác. Súčasne však nemohol byť aplikovaný ucelený zahraničný model, pretože takýto vlastne na svete ešte neexistuje. Návrh zákona o verejných prácach upraví podmienky na prípravu verejných prác, ich posudzovanie, hodnotenie, kvalitu, ako aj vykonávanie štátneho dozoru nad verejnými prácami. Prijatím zákona sa vytvoria reálne podmienky na účelné vynakladanie finančných prostriedkov na verejné práce a následnú kontrolu ich využívania pri ich uskutočňovaní. Na zabezpečenie plynulej prípravy verejných prác navrhuje zákon zostavovať programy verejných prác zaradené do sústavy, ktorá umožní poskytovať informácie o verejných prácach pre potenciálnych zahraničných a domácich podnikateľov nielen v stavebníctve na zabezpečenie reálnych koncepcií stavebnej výroby, ale tieto informácie umožňujú rozvíjať aj iné nadväzné výrobné odvetvia, čo prispieva k zvyšovaniu zamestnanosti. Do sústavy programov verejných prác sa zaraďujú rezortné rozvojové programy, rozvojové programy kraja, súhrnné programy verejných prác a rozvojové programy priorít verejných prác, v ktorých sa uplatňuje koncepčná politika rozvoja patriaca do ich pôsobnosti. Ministerstvá a ústredné orgány štátnej správy, krajské úrady a ostatní správcovia rozpočtových kapitol spracúvajú tieto programy na obdobie troch rokov, pričom sú podkladom pre rozvojový program priorít verejných prác. Významnou skutočnosťou je aj povinnosť predkladateľa požiadať o vykonanie štátnej expertízy na stavebný zámer na verejné práce, ktorých navrhovaná cena je vyššia ako 200 mil. Sk. Vychádzali sme z ekvivalentu 5 mil. ECU. Vykonaním štátnej expertízy dvoch posudzovaných stavebných zámerov s nákladom 9 046 mil. Sk bola preukázaná možnosť úspory 580 mil. Sk, čo predstavuje úsporu 6,5 % investičných nákladov týchto dvoch stavieb. V zmysle uvedeného možno konštatovať, že po prijatí zákona o verejných prácach, ktorý upravuje aj inštitút štátnej expertízy, dôjde k nárastu úspor z dôvodu kvalitnejšej pripravenosti podkladov, a tým k zefektívneniu využívania štátnych prostriedkov pri realizácii verejných prác. Návrh zákona ukladá stavebníkovi a užívateľovi v určenej lehote predkladať záverečné technické a ekonomické hodnotenie dokončenej verejnej práce Ministerstvu výstavby a verejných prác Slovenskej republiky a Ministerstvu financií Slovenskej republiky. Poznatky získané z hodnotenia dokončenej verejnej práce sa budú využívať pri činnosti štátnej expertízy a posudzovaní stavebných zámerov verejných prác uvádzaných v programoch verejných prác. Hodnotenie verejnej práce je užívateľ povinný uchovávať po celý čas užívania tejto verejnej práce. Návrh zákona ustanovuje povinnosť kontrolovania prípravy a realizácie všetkých verejných prác ministerstvami, ostatnými ústrednými orgánmi štátnej správy, inými správcami rozpočtových kapitol a krajskými úradmi. Súčasne sa zdôrazňuje, že pri realizácii stavieb sa postupuje podľa stavebného zákona. Keďže Ministerstvo výstavby a verejných prác Slovenskej republiky spoluzodpovedá za verejné práce, je žiaduce, aby vykonávalo aj štátny dozor nad verejnými prácami zaraďovanými do programov verejných prác a sledovalo, či sa vykonávajú v súlade s týmto zákonom. Súčasne sa ustanovuje, že oprávnenia stavebného dozoru a štátneho stavebného dohľadu vykonávané podľa osobitného predpisu nie sú pri vykonávaní štátneho dozoru nad verejnými prácami dotknuté. Za nedodržanie ustanovení návrhu tohto zákona sa zavádza ukladanie pokút. Predpokladá sa dosiahnutie preventívneho pôsobenia zákona pri príprave a realizácii verejných prác. Návrh zákona o verejných prácach prešiel prvým čítaním v Národnej rade Slovenskej republiky a bol prerokovaný v piatich výboroch Národnej rady Slovenskej republiky. Z prerokovania v uvedených výboroch vyplynuli dve pripomienky, s ktorými Ministerstvo výstavby a verejných prác Slovenskej republiky súhlasí. Keďže zákon vytvára podmienky na hospodárne využívanie verejných investícií, odporúčam, aby tento zákon nadobudol účinnosť 1. januárom 1999. Predložený materiál obsahuje aj vykonávací predpis k zákonu o verejných prácach z dôvodu, že tento nadobudne platnosť súčasne so zákonom. Predkladaný návrh je v súlade s Ústavou Slovenskej republiky, inými zákonmi a všeobecne záväznými predpismi. Pokiaľ ide o medzinárodné zmluvy, Slovenská republika v tejto oblasti nie je viazaná. Verím, že nový zákon o verejných prácach, ktorý prijme Národná rada Slovenskej republiky, a jeho uvedenie do praxe vytvorí okrem iných podmienok zlepšenia aj podmienky na úsporu finančných prostriedkov vynakladaných na verejné práce. Vážený pán predsedajúci, vážené pani poslankyne, páni poslanci, s ohľadom na závažnosť argumentov podporujúcich potrebu prijať zákon o verejných prácach dovoľujem si vám odporúčať prijatie tohto zákona. Ďakujem vám pekne, že ste ma vypočuli.</seg>
            </u>
            <u xml:id="ParlaMint-SK_1998-06-30-t1m49.u477" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u477.p1">Ďakujem pekne, pán minister, a prosím vás, aby ste zaujali miesto určené pre navrhovateľov. Dávam slovo určenému spoločnému spravodajcovi pánu poslancovi Miroslavovi Pacolovi a prosím ho, aby podľa § 80 ods. 2 zákona o rokovacom poriadku informoval Národnú radu o výsledku rokovania vo výboroch o tomto vládnom návrhu zákona a aby odôvodnil návrh a stanovisko gestorského výboru.</seg>
            </u>
            <u xml:id="ParlaMint-SK_1998-06-30-t1m49.u478" who="#MiroslavPacola.1957" ana="#regular">
               <seg xml:id="ParlaMint-SK_1998-06-30-t1m49.u478.p1">Vážený pán predsedajúci, vážený pán minister, vážené kolegyne, vážení kolegovia, dovoľte mi, aby som predniesol spoločnú správu výborov Národnej rady Slovenskej republiky o výsledku prerokovania vládneho návrhu zákona o verejných prácach <note type="comment">tlač 983</note> v druhom čítaní. Výbor Národnej rady Slovenskej republiky pre hospodárstvo, privatizáciu a podnikanie v súlade s § 78 a § 88 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky predkladá Národnej rade Slovenskej republiky ako gestorský výbor spoločnú správu výborov Národnej rady Slovenskej republiky k vládnemu návrhu zákona o verejných prácach <note type="comment">tlač 983</note> v druhom čítaní. Národná rada Slovenskej republiky pridelila návrh zákona na prerokovanie výborom uznesením číslo 1078 zo dňa 12. mája 1998 do 22. júna 1998, a to: Ústavnoprávnemu výboru Národnej rady Slovenskej republiky, Výboru Národnej rady Slovenskej republiky pre financie, rozpočet a menu, Výboru Národnej rady Slovenskej republiky pre verejnú správu, územnú samosprávu a národnosti, Výboru Národnej rady Slovenskej republiky pre životné prostredie a ochranu prírody a Výboru Národnej rady Slovenskej republiky pre hospodárstvo, privatizáciu a podnikanie. Ako gestorský výbor určila Výbor Národnej rady Slovenskej republiky pre hospodárstvo, privatizáciu a podnikanie na vypracovanie spoločnej správy o výsledku prerokovania vo výboroch a predloženie návrhu uznesenia Národnej rady Slovenskej republiky v lehote do 25. júna 1998. Uvedené výbory prerokovali pridelenú parlamentnú tlač a gestorský výbor prerokoval a schválil v súlade § 79 ods. 4 rokovacieho poriadku spoločnú správu výborov uznesením číslo 588 z 25. júna 1998. Iné výbory Národnej rady Slovenskej republiky správu neprerokovali. Gestorskému výboru do začatia jeho rokovania neoznámili poslanci, ktorí nie sú členmi výborov uvedených v časti I, svoje stanoviská podľa § 75 ods. 2 rokovacieho poriadku. Výbory, ktorým bola pridelená parlamentná tlač na prerokovanie, zaujali tieto stanoviská. Ústavnoprávny výbor prerokoval vládny návrh zákona 9. júna 1998 a uznesením číslo 648 odporučil Národnej rade Slovenskej republiky návrh schváliť so zmenou. Výbor Národnej rady pre financie, rozpočet a menu prerokoval vládny návrh zákona 11. júna 1998 a uznesením číslo 683 odporučil Národnej rade Slovenskej republiky návrh schváliť so zmenami. Výbor Národnej rady Slovenskej republiky pre verejnú správu, územnú samosprávu a národnosti prerokoval vládny návrh zákona 10. júna 1998 a uznesením číslo 359 odporučil Národnej rade Slovenskej republiky návrh schváliť. Výbor Národnej rady Slovenskej republiky pre životné prostredie a ochranu prírody prerokoval vládny návrh zákona 10. júna 1998 a uznesením číslo 331 odporučil Národnej rade Slovenskej republiky nepokračovať v rokovaní o návrhu. Výbor Národnej rady Slovenskej republiky pre hospodárstvo, privatizáciu a podnikanie prerokoval vládny návrh zákona 25. júna 1998 a uznesením číslo 575 odporučil Národnej rade Slovenskej republiky návrh schváliť so zmenami a doplnkami. Pozmeňujúce a doplňujúce návrhy výborov Národnej rady Slovenskej republiky k vládnemu návrhu zákona, tak ako boli prijaté vo výboroch, s odporúčaním gestorského výboru: 1. K § 12 ods. 1 písm. b) bod 3 slová "minimálne 5 % a maximálne 10 %" nahradiť slovami "minimálne 5 % a viac". Ide o spresnenie textu. Výbor Národnej rady Slovenskej republiky pre financie, rozpočet a menu predložil tento pozmeňujúci návrh a gestorský výbor odporúča tento pozmeňujúci návrh schváliť. 2. K § 14 v texte poznámky pod čiarou k odkazu 5) pripojiť na konci slová "a o zmene a doplnení zákona číslo 50/1976 Zb. o územnom plánovaní a stavebnom poriadku <note type="comment">tzv. stavebný zákon</note> v znení neskorších predpisov". Ide o spresnenie názvu zákona. Gestorský výbor odporúča tento pozmeňujúci návrh schváliť. Gestorský výbor odporúča o návrhoch výborov Národnej rady Slovenskej republiky, ktoré sú uvedené v spoločnej správe, hlasovať takto: 1. V súlade s § 82 rokovacieho poriadku najprv hlasovať o návrhu Výboru Národnej rady Slovenskej republiky pre životné prostredie a ochranu prírody, ktorý odporúča Národnej rade Slovenskej republiky nepokračovať v rokovaní o vládnom návrhu zákona o verejných prácach. Gestorský výbor odporúča tento návrh výboru pre životné prostredie a ochranu prírody neschváliť. 2. Gestorský výbor odporúča hlasovať o bodoch 1 a 2 spoločne s odporúčaním schváliť ich. Gestorský výbor na základe rokovaní výborov Národnej rady Slovenskej republiky v súlade s § 79 ods. 4 písm. f) rokovacieho poriadku odporúča Národnej rade Slovenskej republiky vládny návrh zákona o verejných prácach v druhom čítaní schváliť so zmenami, ako sú uvedené v spoločnej správe. Súčasne poveril uznesením výboru číslo 588 z 25. júna 1998 spoločného spravodajcu výborov predložiť návrhy podľa § 83 ods. 4, § 84 ods. 2 a § 86. Ďakujem, to je všetko, pán predsedajúci.</seg>
            </u>
            <u xml:id="ParlaMint-SK_1998-06-30-t1m49.u479" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u479.p1">Ďakujem pekne, pán poslanec Pacola, a prosím vás, aby ste zaujali miesto určené pre spravodajcov výborov. Otváram rozpravu o tomto bode programu a zároveň informujem váženú snemovňu, že písomne je prihlásený jeden rečník - pán poslanec Sopko. Nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u480" who="#ViliamSopko.1948" ana="#regular">
               <seg xml:id="ParlaMint-SK_1998-06-30-t1m49.u480.p1">Vážený pán predsedajúci, vážený pán minister, vážená Národná rada, vládny návrh zákona o verejných prácach dopĺňa súčasnú legislatívu v oblasti investičnej výstavby. Zavádza štátny dozor nad verejnými prácami. Je to správne, pokiaľ tento dozor bude účinný, pretože sme svedkami toho, že v mnohých oblastiach zlyháva práve kontrola štátu. Podľa predkladateľa návrhom zákona sa majú vytvoriť podmienky na účelné vynakladanie investícií pre verejné práce aj podmienky pre následnú kontrolu, ktorá je veľmi žiaduca. Ale kto bude kontrolovať tie ministerstvá, ktoré dnes najviac porušujú niektoré zákony, predovšetkým zákon o verejnom obstarávaní a zákon o rozpočtových pravidlách? Toto tvrdenie opieram o správy z Najvyššieho kontrolného úradu, ktoré sú alarmujúce. Zavedenie výkonu štátnej expertízy nie je nič nové. Rovnako nie je nové spracúvanie programov verejných prác, ktoré majú byť súčasťou rozvojových programov regiónov, to znamená krajov či okresov. Vládny návrh zákona by mal podľa deklarácie zavádzať poriadok do oblasti verejných prác v čase prípravy investičnej výstavby. Posúďme spoločne, či je to tak a ja sa pokúsim byť argumentačný. V dôvodovej správe sa správne uvádza, že verejné práce nie sú v Slovenskej republike dostatočne a komplexne usmerňované. Treba dodať, že okrem nekomplexnosti predpisov hlavne existujúca prax zaobstarávania verejných prác je jedným z miest, kde sa vytvárajú podmienky na nehospodárnosť vynakladania verejných prostriedkov, ale rovnako na protekcionalizmus a korupciu. V dôvodovej správe sa taktiež uvádza, že návrh zákona nemôže obsiahnuť problematiku v celom rozsahu a predpokladá vydanie vykonávacieho predpisu. Tento prístup predkladateľa je podľa môjho názoru najväčšou slabinou predloženého zákona. Po prvé preto, že zákon o verejných prácach musí byť komplexný a mal by riešiť okrem zostavovania programov, okrem zaraďovania stavieb, stanovenia priorít, vykonávania štátnej expertízy, zabezpečenia kvality a dohľadu štátu aj mechanizmus postupu zadávania verejných prác. Argumentácia, že existuje zákon o verejnom obstarávaní, je akceptovateľná, ale pre mňa len v tom prípade, ak by bola jeho novelizácia predložená spolu s týmto zákonom, pretože zákon číslo 263/1993 Z. z. o verejnom obstarávaní sa najviac obchádza, najviac porušuje a tento zákon naozaj nie je dokonalý. Hlavné nedostatky návrhu zákona, ktorý prerokúvame, sú v tom, že sa zaoberá verejnými prácami len v procese programovania, zaraďovania stavieb do programu a stanovovaním jeho priorít. Takže ešte raz opakujem, nerieši mechanizmus zadávania verejných prác. Tento nedostatok je vypuklejší o to viac, že návrh zákona má ustanovenia o kontrole kvality verejných prác, tak ako je to uvedené v § 12 a § 14, aj paragrafy o celkovom hodnotení verejnej práce. V dôvodovej správe deklaruje snahu ovplyvňovať aj postup samosprávy, aj keď návrh zákona v § 2 jasne vymedzuje, že verejnými investíciami sú tie investície, ktoré sú financované zo štátnych prostriedkov a zo štátnych fondov. Zákon nesprávne určuje polohu štátnej expertízy tak, že už v štádiu zostavovania programu a priorít jej prisudzuje úlohu detailného posúdenia výšky rozpočtu príslušnej práce. Argumentácia o potrebe štátnej expertízy je zdôvodňovaná úsporami, čo je len špekulatívna konštrukcia, pretože v štádiu programovania hovoriť o úsporách nie je náležité. Odhliadnuc od toho štátna expertíza na verejné práce vrátane ich obstarávania je nepochybne nezastupiteľným kontrolným mechanizmom pri využívaní verejných prostriedkov. Predložený návrh vyhlášky sa javí ako zbytočný. Je vlastne len sumárom príloh k jednotlivým dokumentom verejných prác. Navyše sú jednotlivé prílohy prezentované ako osobitné prílohy k dokumentácii k stavbám verejných prác, aj keď sú to prílohy povinne prikladané k dokumentácii všetkých stavieb v zmysle stavebného zákona. Takže môj názor a záver: Problematiku verejných prác je potrebné pokryť jedným zákonom, ktorý bude komplexne riešiť programovanie, stanovovanie priorít, spôsob zaobstarávania, spôsob kontroly aj vyhodnocovania ich efektívnosti. Predložený návrh zákona tieto požiadavky spĺňa iba čiastočne. Ďalším jeho slabým článkom je, že nepočíta pri programovaní verejných prác s existujúcim systémom územnoplánovacích dokumentácií od koncepcií územného rozvoja Slovenska cez veľké územné celky po mestá a obce. V týchto dokumentáciách sú deklarované verejnoprospešné stavby, ktoré majú charakter verejných prác a môžu slúžiť ako kvalifikovaný podklad na programovanie za účasti štátnej expertízy a jej expertov. Na záver chcem povedať, že návrh zákona niečo zlepšuje, ale nie je to dobrý zákon. Mne v tomto prípade vôbec nejde o kritiku predkladateľa, len chcem, prosím, upozorniť na jeho nekomplexnosť a na to, čo si bude budúcnosť vyžadovať. Mám niektoré pozmeňujúce návrhy, ale tieto návrhy zmien nedostatky, ktoré zákon má, v podstate nezlepšujú. Preto ich nebudem predkladať. Odporúčam ministerstvu výstavby a verejných prác, aby sa v budúcnosti mojimi pripomienkami zaoberalo a pripravilo jeden komplexný zákon o verejných prácach. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u481" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u481.p1">Ďakujem. Nikto ďalší sa písomne neprihlásil do rozpravy. Pýtam sa ešte, či sa niekto hlási do rozpravy ústne, alebo elektronicky. Pán poslanec a predseda výboru Hofbauer, zaznamenávam do rozpravy. Zároveň uzatváram možnosť ďalšej prihlášky do rozpravy. Nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u482" who="#RomanHofbauer.1940" ana="#regular">
               <seg xml:id="ParlaMint-SK_1998-06-30-t1m49.u482.p1">Vážený pán predsedajúci, vážený pán minister, pani poslankyne, páni poslanci, predkladaný návrh zákona o verejných prácach je nesporne potrebný, nesporne závažný a zapadá do širokej mozaiky tejto problematiky, ktorá sa týka investičnej činnosti, investičnej výstavby a vôbec diania v procese investícií. Nemám konkrétne pripomienky, námietky, výhrady ani doplnky k predkladanému zákonu, skôr by som uviedol niektoré námety na úvahu, a to predovšetkým smerom do budúcna, pretože sa domnievam, že súčasný stav, ktorý tu schvaľujeme a uzatvárame, nie je koncovým stavom, ale je istou iteráciou, jedným z krokov, za ktorým musia nasledovať ďalšie kroky, a je žiaduce, aby nasledovali. To už nespraví ani súčasný parlament, ani súčasná vláda a bezpochyby to ostane do vienka do budúceho funkčného obdobia bez ohľadu na to, kto bude tvoriť vládu a aké štruktúry sa tam budú nachádzať. Konkrétne. Problematika verejných prác je obsiahnutá v tomto zákone a úzko nadväzuje na ďalšie dve problematiky, a to na problematiku Úradu pre stratégiu rozvoja, ten názov je rozsiahlejší, uvádzam preto tento skrátený názov, na problematiku územného plánovania a stavebného poriadku. Verejné práce úzko nadväzujú na problematiku verejného obstarávania a samotné posudzovanie v rámci výkonu štátnej expertízy ťažko možno obsiahnuť iba na problematiku investičných úspor vlastných stavieb. Domnievam sa, že expertízne posudzovanie by malo byť predovšetkým posudzovaním vyhľadávacím v oblasti funkčnej odôvodniteľnosti rozsahu investície a odôvodnenosti lokalitného programu investície. Domnievam sa, že pri stavbách alebo pri investičných akciách sa vyplytvávajú najväčšie možné rezervy. Vzhľadom na to, že tieto tri skutočnosti, tieto tri previazanosti - Úrad pre stratégiu rozvoja, problematika verejných prác a verejného obstarávania a problematika územného plánovania a stavebného poriadku na seba tak bezprostredne nadväzujú, rád by som si vypočul názor pána ministra, či by nebolo účelné v budúcnosti, aby sa tieto problematiky nachádzali pod jednou spoločnou strechou jedného spoločného ústredného orgánu. Prečo? Úrad pre stratégiu rozvoja sa nachádza v samostatnej polohe pri vláde, ale úprimne povedané, je to skôr poloha voľne visiaca, ale nie konkrétne previazaná. Nepostrehol som, že závery tohto úradu by sa konkrétne premietali do činnosti, hoci mám taký pocit, že by to bolo veľmi žiaduce. Problematika verejných prác a verejného obstarávania je obsiahnutá v problematike ministerstva výstavby a verejných prác, čo je druhý rezort, kým problematika územného plánovania a stavebného poriadku je obsiahnutá podľa mňa dosť málo logicky v rezorte životného prostredia, z čoho dve problematiky, a to verejné práce a verejné obstarávanie sú zastrešené ministerstvom a ministrom a územné plánovanie a stavebný poriadok takisto ministerstvom a ministrom, ale závery tohto posudzovacieho procesu by v podstate mali byť záväzné pre všetkých ďalších členov vlády. Mám pochybnosť, či funkčné previazanie a postavenie tohto rezortu a tohto zákona je na dostatočne reprezentatívnej úrovni, pretože vlastne jeden minister by mal byť nadradený nad ostatnými ministrami a závery jeho rezortu by mali byť záväzné pre všetky ostatné rezorty. Tým naznačujem, že podľa môjho názoru tieto tri činnosti by mali byť zhrnuté, obsiahnuté v jednom jedinom rezorte, a ten rezort by mal byť zastrešený podpredsedom vlády. K samotnému návrhu zákona nemám vecné pripomienky z dôvodov, ktoré som uviedol v úvode, rád si vypočujem v záverečnej reči názor pána ministra. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u483" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u483.p1">Ďakujem. Vážené kolegyne a kolegovia, ďalší prihlásení do rozpravy neboli. Tým uzatváram rozpravu, považujem ju za skončenú. Chce sa k rozprave vyjadriť pán minister? Nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u484" who="Mráz, J." ana="#regular">
               <seg xml:id="ParlaMint-SK_1998-06-30-t1m49.u484.p1">Vážený pán predsedajúci, vážená Národná rada, pokiaľ ide o pripomienku pána poslanca Hofbauera a môj názor na kompetencie vyplývajúce zo zákona číslo 50 o územnom pláne a stavebnom poriadku, sú známe, niekoľkokrát som ich prezentoval a dosť otvorene som sa k nim hlásil a tvrdím aj dnes, že prijateľnejšie - neviem na to nájsť iný priliehavejší výraz - by bolo, keby kompetencie vyplývajúce zo zákona číslo 50 boli na ministerstve výstavby a verejných prác. Argumentovať dnes tým, že stavbári sú tí, ktorí len dehonestujú a hádam ničia prírodu a okolie, je neopodstatnené už aj z toho dôvodu, že ministerstvo životného prostredia má dostatočné kompetencie vyplývajúce zo samotných zákonov na ochranu prírody, vody a ovzdušia, ktoré pri vydávaní stavebných povolení a v iných stavebných konaniach by sa takto jednoducho nemohli obchádzať. Domnievam sa, že to je ale vec na posúdenie už v ďalšom funkčnom období, my to dnes už ani vo vláde a už ani táto Národná rada v tomto zrejme nič nezmení. Keby som ale mohol odporúčať do budúcna, veľmi vrelo by som odporúčal, aby tieto kompetencie prešli na ministerstvo výstavby a verejných prác. Pokiaľ ide o pripomienky pána poslanca Sopka, veľmi ťažko by som teraz vedel argumentovať na každý jeden bod, ako ich tu povedal. Domnievam sa, že by bolo správnejšie, keby sme sa v budúcnosti už pri príprave v samostatnom legislatívnom procese mohli stretnúť a konzultovať, pretože celý tento návrh zákona, tak ako sa tu predkladá, prešiel legislatívnym procesom, bol konzultovaný, dovolím si tvrdiť na vysokej odbornej úrovni s rôznymi expertmi, a stanoviská sa poňali, tak ako sú v návrhu zákona obsiahnuté. Domnievam sa, že dnes tvrdiť, že zákon nie je kompletný alebo nie je úplný, alebo nie je vyhovujúci, by nebolo tiež práve najšťastnejšie. Odporúčam, aby sa tento zákon prijal tak, ako ho predložil spoločný spravodajca. Ešte hádam pokiaľ ide o inštitút štátnej expertízy, nebojím sa povedať, že sme vychádzali aj zo skúseností z minulosti, predsa tento inštitút tu bol, fungoval a plnil svoje poslanie, dovolím si tvrdiť, dosť zodpovedne a dôsledne, len hádam sme dosť skoro od toho odišli, čo bolo na škodu veci. Snažili sme sa prispôsobiť ten inštitút daným podmienkam súčasnosti a takto sme ho aj inštalovali do tohto návrhu zákona. Pokiaľ ide ešte o zákon o verejnom obstarávaní, pripravuje sa, samozrejme, je pripravená už novela tohto zákona a niektoré z týchto pripomienok, ktoré tu boli, sú v tej novele už aj obsiahnuté. Odporúčam, aby návrh zákona bol schválený tak, ako ho predložil spoločný spravodajca. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u485" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u485.p1">Ďakujem pekne pánu ministrovi. Chce zaujať stanovisko pán spoločný spravodajca? Nie. Teda pristúpime k hlasovaniu. Podľa § 83 ods. 3 zákona o rokovacom poriadku pristúpime najskôr k hlasovaniu o návrhoch zo spoločnej správy výborov.</seg>
            </u>
            <u xml:id="ParlaMint-SK_1998-06-30-t1m49.u486" who="#MiroslavPacola.1957" ana="#regular">
               <seg xml:id="ParlaMint-SK_1998-06-30-t1m49.u486.p1">Áno, pán predsedajúci. Najprv budeme hlasovať o návrhu Výboru Národnej rady Slovenskej republiky pre životné prostredie a ochranu prírody, ktorý odporúča Národnej rade Slovenskej republiky nepokračovať v rokovaní o vládnom návrhu zákona o verejných prácach. Gestorský výbor odporúča neschváliť tento návrh výboru.</seg>
            </u>
            <u xml:id="ParlaMint-SK_1998-06-30-t1m49.u487" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u487.p1">Vážené kolegyne a kolegovia, prosím, budeme hlasovať o prvom návrhu zo spoločnej správy, a je to návrh výboru pre životné prostredie a ochranu prírody, ktorý navrhuje stiahnuť tento návrh zákona, ale gestorský výbor neodporúča tento návrh prijať. Prosím, prezentujme sa a vzápätí hlasujme. Opakujem, gestorský výbor ho neodporúča prijať. Prezentovalo sa 70 poslancov. Vážené kolegyne a kolegovia, znova sme sa ocitli v situácii, že nie je nás dosť. Prosím vás, vážení kolegovia, dostavte sa do rokovacej miestnosti, budeme hlasovať, budeme opakovane hlasovať. Vážení páni poslanci, ktorí sa nachádzate mimo rokovacej miestnosti, dostavte sa na hlasovanie. Hlasujeme o prvom bode spoločnej správy. Je to návrh výboru pre životné prostredie a ochranu prírody, ktorý odporúča zákon vrátiť. Gestorský výbor odporúča tento návrh neprijať. Prosím, prezentujme sa a vzápätí hlasujme. <note type="narrative">Hlasovanie.</note> Prezentovalo sa 77 poslancov. Za návrh hlasovalo 13 poslancov. Proti návrhu hlasovalo 63 poslancov. Hlasovania sa zdržal 1 poslanec. Konštatujem, že bod 1 spoločnej správy sme neprijali. Nech sa páči, pán spoločný spravodajca.</seg>
            </u>
            <u xml:id="ParlaMint-SK_1998-06-30-t1m49.u488" who="#MiroslavPacola.1957" ana="#regular">
               <seg xml:id="ParlaMint-SK_1998-06-30-t1m49.u488.p1">Budeme ďalej hlasovať o bodoch 1 a 2, ktoré som prečítal, a gestorský výbor ich odporúča schváliť.</seg>
            </u>
            <u xml:id="ParlaMint-SK_1998-06-30-t1m49.u489" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u489.p1">Hlasujeme en bloc?</seg>
            </u>
            <u xml:id="ParlaMint-SK_1998-06-30-t1m49.u490" who="#MiroslavPacola.1957" ana="#regular">
               <seg xml:id="ParlaMint-SK_1998-06-30-t1m49.u490.p1">Áno.</seg>
            </u>
            <u xml:id="ParlaMint-SK_1998-06-30-t1m49.u491" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u491.p1">Prosím, prezentujme sa a vzápätí hlasujme o ďalších bodoch spoločnej správy, ktoré pán spoločný spravodajca navrhuje podľa odporúčania gestorského výboru en bloc prijať. Prezentovalo sa 72 poslancov. Vážené kolegyne a kolegovia, znova vás pozývam na hlasovanie. Ide o to, aby sme zbytočne nemuseli používať tie tortúry ručného hlasovania. Pozývam všetkých kolegov do rokovacej miestnosti. Urobíme ešte opakované hlasovanie. Ak nie, prejdeme na ručné hlasovanie so skrutátormi. Prosím, prezentujme sa a vzápätí hlasujme o všetkých zvyšných bodoch spoločnej správy, ktoré gestorský výbor odporúča prijať. <note type="narrative">Hlasovanie.</note> Prezentovalo sa 81 poslancov. Za návrh hlasovalo 72 poslancov. Proti návrhu nehlasoval nikto. Hlasovania sa zdržalo 5 poslancov. Nehlasovali 4 poslanci. Konštatujem, že všetky uvedené body spoločnej správy sme en bloc prijali. Nech sa páči.</seg>
            </u>
            <u xml:id="ParlaMint-SK_1998-06-30-t1m49.u492" who="#MiroslavPacola.1957" ana="#regular">
               <seg xml:id="ParlaMint-SK_1998-06-30-t1m49.u492.p1">Gestorský výbor v súlade s § 79 ods. 4 písm. f) rokovacieho poriadku odporúča Národnej rade Slovenskej republiky vládny návrh o verejných prácach v druhom čítaní schváliť so zmenami, aké sú uvedené v spoločnej správe.</seg>
            </u>
            <u xml:id="ParlaMint-SK_1998-06-30-t1m49.u493" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u493.p1">Tak s ohľadom na to, že ide o skrátené konanie, pristúpime k tretiemu čítaniu o vládnom návrhu zákona o verejných prácach. Otváram rozpravu o tomto bode programu, pričom upozorňujem, že v rámci tejto rozpravy je možné vystúpiť iba s legislatívnotechnickými alebo jazykovými opravami, alebo s návrhom podpísaným 30 poslancami, ktorý by navrhoval návrat do druhého čítania. Pýtam sa, či sú takéto návrhy. Keďže nie, končím rozpravu v rámci tretieho čítania. Vyhlasujem rozpravu o tomto bode programu za skončenú. Keďže v rámci tohto čítania neboli podané žiadne pozmeňujúce návrhy, podľa § 86 zákona o rokovacom poriadku pristúpime k hlasovaniu o vládnom návrhu zákona ako celku. Prosím, prezentujme sa a vzápätí hlasujme.</seg>
            </u>
            <u xml:id="ParlaMint-SK_1998-06-30-t1m49.u494" who="#MiroslavPacola.1957" ana="#regular">
               <seg xml:id="ParlaMint-SK_1998-06-30-t1m49.u494.p1">Gestorský výbor ho odporúča schváliť.</seg>
            </u>
            <u xml:id="ParlaMint-SK_1998-06-30-t1m49.u495" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u495.p1">Áno. Ako sme počuli, gestorský výbor odporúča návrh schváliť. <note type="narrative">Hlasovanie.</note> Prezentovalo sa 79 poslancov. Za návrh hlasovalo 68 poslancov. Proti návrhu nehlasoval nikto. Hlasovania sa zdržalo 7 poslancov. Nehlasovali 4 poslanci. Konštatujem, že sme schválili vládny návrh zákona o verejných prácach. Ďakujem, pán minister a pán spoločný spravodajca, za spoluprácu. Vážené kolegyne a kolegovia, nasledujúcim bodom programu je druhé čítanie o návrhu Výboru Národnej rady Slovenskej republiky pre financie, rozpočet a menu na vydanie zákona, ktorým sa mení a dopĺňa zákon Národnej rady Slovenskej republiky číslo 120/1993 Z. z. o platových pomeroch niektorých ústavných činiteľov Slovenskej republiky v znení zákona číslo 374/1994 Z. z. a v znení zákona číslo 304/1995 Z. z. Návrh zákona ste dostali pred prvým čítaním ako tlač číslo 994 a spoločnú správu výborov schválenú gestorským výborom ste dostali ako tlač číslo 994a. Prosím predsedu výboru pre financie, rozpočet a menu pána poslanca Michala Baránika, aby z poverenia výboru odôvodnil návrh zákona.</seg>
            </u>
            <u xml:id="ParlaMint-SK_1998-06-30-t1m49.u496" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u496.p1">Vážený pán predseda, vážené dámy poslankyne, vážení páni poslanci, vážení hostia, dovoľte mi, aby som vám predložil návrh zákona, ktorým sa mení a dopĺňa zákon Národnej rady Slovenskej republiky číslo 120/1993 Z. z. o platových pomeroch niektorých ústavných činiteľov Slovenskej republiky v znení zákona číslo 374/1994 Z. z. a v znení zákona číslo 304/1995 Z. z. Novela tohto zákona predpokladá tri zmeny. V prvom prípade ide o legislatívnu úpravu, aby poslancovi, ktorý bude znovu zvolený v nasledujúcom volebnom období, nepatrilo odstupné za 5 mesiacov. Toto je upravené internou normou, ale podľa vyjadrenia odborníkov je takéto opatrenie málo účinné, pretože sa dá realizovať tak, že vysúdiť je možné odstupné podľa terajšej legislatívy. Aby sa tomu zabránilo, tak sa upravuje tento problém vyššou normou, a to je zákon. Druhý problém, ktorý rieši táto novela, je, aby poslanci boli vybavení náležitými technickými prostriedkami, ktoré sú potrebné na výkon počas celého mandátu. Je všeobecne známe, že dnes poslanec nemôže bez náležitých technických prostriedkov účinne pôsobiť a byť primerane pripravený na výkon svojej funkcie. Tretí problém, ktorý zákon upravuje, je to, aby v budúcnosti pre budúcu Národnú radu sme pripravili predpoklady, aby poslanci boli lepšie vybavení potrebnými službami, a preto zákon odporúča, aby každý poslanec mal tajomníka, ktorý bude pracovať pre poslanca, pripravovať mu podklady a aby bol poslanec zamestnancom Národnej rady. Samozrejme, obidve tieto podmienky sú upravené tak, že sa zrealizujú len v rozsahu, ako prijme Národná rada uznesenie. Vážené dámy a páni, tento návrh zákona bol prerokovaný v predpísanom počte výborov, všetky k nemu zaujali kladné stanovisko a odporúčajú tento zákon schváliť. Vzhľadom na situáciu, ktorá je momentálne v Národnej rade, a dobrú politickú atmosféru, pretože tento návrh iniciovali predsedovia všetkých poslaneckých klubov Národnej rady, predpokladám, že nájde porozumenie a že sa zákon prijme. To je všetko, čo som chcel uviesť. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u497" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u497.p1">Ďakujem pekne poslancovi a predsedovi výboru pánu Baránikovi ako navrhovateľovi a prosím ho, aby zaujal miesto určené pre navrhovateľov. Dávam slovo určenému spoločnému spravodajcovi výborov pánu poslancovi Vladimírovi Homolovi. Prosím ho, aby podľa § 80 ods. 2 zákona o rokovacom poriadku informoval Národnú radu o výsledkoch rokovania výborov o tomto návrhu zákona a aby odôvodnil návrh a stanovisko gestorského výboru.</seg>
            </u>
            <u xml:id="ParlaMint-SK_1998-06-30-t1m49.u498" who="Homola, V." ana="#regular">
               <seg xml:id="ParlaMint-SK_1998-06-30-t1m49.u498.p1">Vážený pán predsedajúci, vážený pán predseda, vážené pani poslankyne, vážení páni poslanci, dovoľte mi, aby som vám predniesol spoločnú správu výborov Národnej rady Slovenskej republiky o prerokovaní návrhu Výboru Národnej rady Slovenskej republiky pre financie, rozpočet a menu na vydanie zákona, ktorým sa mení a dopĺňa zákon Národnej rady Slovenskej republiky číslo 120/1993 Z. z. o platových pomeroch niektorých ústavných činiteľov Slovenskej republiky v znení zákona číslo 374/1994 Z. z. a v znení zákona číslo 304/1995 Z. z. <note type="comment">tlač 994</note>, vo výboroch Národnej rady Slovenskej republiky v druhom čítaní. Ústavnoprávny výbor Národnej rady Slovenskej republiky ako gestorský výbor pri rokovaní o návrhu Výboru Národnej rady Slovenskej republiky pre financie, rozpočet a menu na vydanie zákona, ktorým sa mení a dopĺňa zákon Národnej rady Slovenskej republiky číslo 120/1993 Z. z. o platových pomeroch niektorých ústavných činiteľov Slovenskej republiky v znení zákona číslo 374/1994 Z. z. a v znení zákona číslo 304/1995 Z. z. <note type="comment">tlač 994</note>, podáva Národnej rade Slovenskej republiky v súlade s § 79 ods. 1 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky túto spoločnú správu výborov Národnej rady Slovenskej republiky o prerokovaní uvedeného návrhu zákona. Národná rada Slovenskej republiky uznesením číslo 1089 z 13. 5. 1998 pridelila návrh Výboru Národnej rady Slovenskej pre financie, rozpočet a menu na vydanie zákona, ktorým sa mení a dopĺňa zákon Národnej rady Slovenskej republiky číslo 120/1993 Z. z. o platových pomeroch niektorých ústavných činiteľov Slovenskej republiky v znení zákona číslo 374/1994 Z. z. a v znení zákona číslo 304/1995 Z. z. <note type="comment">tlač 994</note>, na prerokovanie Ústavnoprávnemu výboru Národnej rady Slovenskej republiky a Výboru Národnej rady Slovenskej republiky pre financie, rozpočet a menu. Uvedené výbory prerokovali predmetný návrh zákona v lehote určenej uznesením Národnej rady Slovenskej republiky. Gestorský výbor nedostal do dňa 26. júna 1998 žiadne stanoviská poslancov Národnej rady Slovenskej republiky, ktorí nie sú členmi výborov, ktorým bol návrh zákona pridelený, oznámené v súlade s § 75 ods. 2 a § 79 zákona Národnej rady Slovenskej republiky o rokovacom poriadku Národnej rady Slovenskej republiky. Návrh Výboru Národnej rady Slovenskej republiky pre financie, rozpočet a menu na vydanie zákona, ktorým sa mení a dopĺňa zákon Národnej rady Slovenskej republiky číslo 120/1993 Z. z. o platových pomeroch niektorých ústavných činiteľov Slovenskej republiky v znení zákona číslo 374/1994 Z. z. a v znení zákona číslo 304/1995 Z. z. <note type="comment">tlač 994</note>, odporúčali Národnej rade Slovenskej republiky schváliť s pozmeňujúcimi a doplňujúcimi návrhmi tieto výbory Národnej rady Slovenskej republiky: Ústavnoprávny výbor Národnej rady Slovenskej republiky prijal uznesenie číslo 650 z 9. júna 1998 a z 26. júna 1998 a Výbor Národnej rady Slovenskej republiky pre financie, rozpočet a menu uznesenie číslo 688 z 11. júna 1998. Z uznesení výborov Národnej rady Slovenskej republiky uvedených pod bodom III tejto správy vyplývajú pozmeňujúce a doplňujúce návrhy, ktoré máte uvedené pod bodmi 1 až 10 v časti IV spoločnej správy. Z tohto dôvodu ich nebudem osobitne čítať. Podotýkam však, že stanovisko gestorského výboru je uvedené pri každom z pozmeňujúcich návrhov. O pozmeňujúcich a doplňujúcich návrhoch odporúčam hlasovať takto: O bodoch 1, 2, 3, 6, 7, 8, 9 a 10 hlasovať spoločne s odporúčaním gestorského výboru tieto návrhy schváliť a o bodoch 4 a 5 hlasovať spoločne s odporúčaním gestorského výboru tieto body neschváliť. Gestorský výbor na základe stanovísk výborov k návrhu Výboru Národnej rady Slovenskej republiky pre financie, rozpočet a menu na vydanie zákona, ktorým sa mení a dopĺňa zákon Národnej rady Slovenskej republiky číslo 120/1993 Z. z. o platových pomeroch niektorých ústavných činiteľov Slovenskej republiky v znení zákona číslo 374/1994 Z. z. a v znení zákona číslo 304/1995 Z. z. <note type="comment">tlač 994</note>, vyjadrených v ich uzneseniach uvedených pod bodom III tejto správy a v stanoviskách poslancov gestorského výboru vyjadrených v rozprave k tomuto návrhu zákona v súlade s § 79 ods. 4 a § 83 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky odporúča Národnej rade Slovenskej republiky návrh Výboru Národnej rady Slovenskej republiky pre financie, rozpočet a menu na vydanie zákona, ktorým sa mení a dopĺňa zákon Národnej rady Slovenskej republiky číslo 120/1993 Z. z. o platových pomeroch niektorých ústavných činiteľov Slovenskej republiky v znení zákona číslo 374/1994 Z. z. a v znení zákona číslo 304/1995 Z. z. <note type="comment">tlač 994</note>, v znení schválených pozmeňujúcich a doplňujúcich návrhov uvedených v tejto správe a prednesených v rozprave schváliť. Súčasne uvádzam, že Ústavnoprávny výbor Národnej rady Slovenskej republiky ako gestorský výbor svojím uznesením číslo 662 z 26. júna 1998 ma poveril ako spoločného spravodajcu v súlade s § 79 ods. 5 zákona o rokovacom poriadku Národnej rady Slovenskej republiky na predloženie prípadných návrhov podľa § 83 ods. 4 a § 84 ods. 2 a § 86 zákona číslo 350/1996 Z. z. Predmetná spoločná správa výborov Národnej rady Slovenskej republiky o prerokovaní návrhu Výboru Národnej rady Slovenskej republiky pre financie, rozpočet a menu na vydanie zákona, ktorým sa mení a dopĺňa zákon Národnej rady Slovenskej republiky číslo 120/1993 Z. z. o platových pomeroch niektorých ústavných činiteľov Slovenskej republiky v znení zákona číslo 374/1994 Z. z. a v znení zákona číslo 304/1995 Z. z., vo výbore Národnej rady Slovenskej republiky v druhom čítaní bola schválená uznesením Ústavnoprávneho výboru Národnej rady Slovenskej republiky ako gestorského výboru pod číslom 662 z 26. júna 1998. Pán predsedajúci, skončil som, ďakujem.</seg>
            </u>
            <u xml:id="ParlaMint-SK_1998-06-30-t1m49.u499" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u499.p1">Ďakujem pekne pánu spoločnému spravodajcovi a prosím ho, aby zaujal miesto určené pre spravodajcov výborov. Otváram rozpravu k tomuto bodu programu. Do rozpravy je písomne prihlásený predseda Národnej rady pán Gašparovič. Nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u500" who="#IvanGašparovič.1941" ana="#regular">
               <seg xml:id="ParlaMint-SK_1998-06-30-t1m49.u500.p1">Pán predsedajúci, pani kolegyne, kolegovia, len veľmi stručne chcem niekoľkými vetami povedať, že o tomto návrhu zákona, resp. o obsahu, ktorý tento zákon má mať, sme hovorili v poslaneckom grémiu, kde sme sa dohodli na niektorých veciach, ktoré budú zapracované do zákona. Pri niektorých, aj keď vzhľadom na postavenie poslanca je potrebné čo najrýchlejšie uskutočňovať jeho profesionalizáciu, vybavovať ho materiálne, pomôckami a všetkými inými zariadeniami, ktoré potrebuje, sme konštatovali, že napríklad uznesenie o tom, že bude mať kanceláriu, asistenta, ktorého bude platiť Národná rada, v súčasnosti Národná rada nebude schopná od septembra budúceho roku pre poslancov zabezpečiť. A my to dávame do zákona, to znamená, že sa to bude musieť robiť. Tú kanceláriu poslanec nebude mať v Bratislave. Kde? Ako? Takže chcem len povedať, že, samozrejme, všetci sme za to, ja som tiež poslanec, ale buďme trošku reálni. O tom sme hovorili v poslaneckom grémiu. Pokiaľ ide o pomôcky, treba to definovať inak, ako je to tu. Napríklad mám obavu aj pokiaľ ide o návrhy, ktoré sú v spoločnej správe, kde je napríklad napísané, že aj poslanec, ktorý po skončení volebného obdobia odíde do dôchodku, má právo na užívanie účelových zariadení Národnej rady Slovenskej republiky za určitých podmienok. A dokonca tu ani nie je napísané, že to bude platiť len od účinnosti tohto zákona. To znamená, že aj poslanci starej Národnej rady ešte pred rokom 1989 budú mať nárok. Ale to nehovorím preto, že by som im to nedoprial. Doprajem to všetkým, ale si uvedomte tú postupnosť rokov. Nakoniec poslanci, ktorí budú aktívni, sa tam ani nedostanú, lebo budeme tam chodiť my penzisti. Tak chcem len navrhnúť - samozrejme, že som za prijatie podobného zákona -, aby sme odložili hlasovanie o tomto návrhu zákona, aby ešte gestorský výbor zasadol, aby ho upravil a potom budeme o ňom hlasovať. <kinesic type="applause"><desc>Potlesk.</desc></kinesic> Takže nechcem dať návrh podľa § 73 ods. 3, ale chcem len, aby sme sa dohodli, že teraz to prerušíme a budeme o tom hlasovať neskôr. Ak uznáte, že mám pravdu, budem rád, ak nie, nebudem hlasovať za tento zákon.</seg>
            </u>
            <u xml:id="ParlaMint-SK_1998-06-30-t1m49.u501" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u501.p1">Ďakujem pekne. Vážené kolegyne a kolegovia, navrhujem, aby sme urobili taký bezhlasovací džentlmenský dohovor, že teraz vytvoríme priestor gestorskému výboru, aby spresnil, zreálnil možné riešenia. Ide o to, aby pri tom zreálnení boli tie fakty zahrnuté, to znamená, aby poslanci, ktorí nanovo nastupujú ako staronoví poslanci, nemali právo na 5-mesačné platy. To je predsa, povedal by som aj zo sociálneho hľadiska celkom legitímna požiadavka. Po ďalšie, aby mali právo na technické vybavenie prostriedkami, to je celkom legitímne. A všetky ďalšie požiadavky sa môžu vytvárať len podľa okolností, ako sa budú vlastne vytvárať podmienky. A rátajme aj s tým, že koniec koncov vývoj profesionalizácie poslancov bude prebiehať určitý čas a je možné, že o ďalších záväzkoch bude hovoriť už nová Národná rada. Takže navrhujem, aby sme teraz prerušili rokovanie Národnej rady, zajtra ráno alebo ešte teraz nech gestorský výbor spresní návrhy a potom budeme hlasovať o ďalšom postupe. V takomto zmysle slova prerušujem aj rozpravu a uzatváram dnešné rokovanie. Zajtra pokračujeme o 9.00 hodine. Ešte chce vystúpiť s faktickou poznámkou pán podpredseda Ľupták.</seg>
            </u>
            <u xml:id="ParlaMint-SK_1998-06-30-t1m49.u502" who="#JánĽupták.1946" ana="#regular">
               <seg xml:id="ParlaMint-SK_1998-06-30-t1m49.u502.p1">Ďakujem. Vážené pani poslankyne, páni poslanci, pán predseda má pravdu a myslím si, že všetci chápeme, že ekonomická situácia, ktorá je na Slovensku a bude ešte dosť dlho, nie je taká priaznivá a nie je možné to spraviť tak, aby sme skutočne mali miestnosti a svojich platených tajomníkov. To nie je dnes možné. Teda v túto chvíľu sa náš poslanecký klub stotožňuje s návrhom pána predsedu.</seg>
            </u>
            <u xml:id="ParlaMint-SK_1998-06-30-t1m49.u503" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u503.p1">Ďakujem. Vážené kolegyne a kolegovia, prerušujem teda rokovanie 49. schôdze. Ešte sa hlási predseda výboru pán Brňák.</seg>
            </u>
            <u xml:id="ParlaMint-SK_1998-06-30-t1m49.u504" who="#PeterBrňák.1959" ana="#regular">
               <seg xml:id="ParlaMint-SK_1998-06-30-t1m49.u504.p1">Vážený pán predsedajúci, ústavnoprávny výbor bude rokovať zajtra ráno o 8.00 hodine, takže chcem upozorniť členov ústavnoprávneho výboru, že budeme rokovať zajtra ráno o 8.00 hodine.</seg>
            </u>
            <u xml:id="ParlaMint-SK_1998-06-30-t1m49.u505" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u505.p1">Ďakujem pekne. Pán poslanec Mikloško, nech sa páči.</seg>
            </u>
            <u xml:id="ParlaMint-SK_1998-06-30-t1m49.u506" who="#FrantišekMikloško.1947" ana="#regular">
               <seg xml:id="ParlaMint-SK_1998-06-30-t1m49.u506.p1">Pán predsedajúci, klub KDH sa stotožňuje, len máme na gestorský výbor jednu požiadavku, aby tí poslanci, čo neprivatizovali, mohli až do smrti chodiť do Papierničky, aby z tohto mali aspoň nejakú výhodu.</seg>
            </u>
            <vocal type="laughter">
               <desc>Smiech a šum v sále.</desc>
            </vocal>
            <u xml:id="ParlaMint-SK_1998-06-30-t1m49.u507" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u507.p1">Na základe dohovoru upravujeme teda začiatok rokovania zajtra na 10.00 hodinu, aby od 8.00 do 10.00 hodiny mal gestorský výbor priestor na dopracovanie návrhu. Ďakujem.</seg>
            </u>
            <note type="date">Tretí deň rokovania 49. schôdze Národnej rady Slovenskej republiky 2. júla 1998</note>
            <u xml:id="ParlaMint-SK_1998-06-30-t1m49.u508" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u508.p1">Vážené pani poslankyne, vážení páni poslanci, otváram tretí deň rokovania 49. schôdze Národnej rady Slovenskej republiky. Podľa § 23 ods. 3 zákona o rokovacom poriadku o ospravedlnenie svojej neúčasti na dnešnom rokovaní písomne požiadali títo poslanci: Edit Bauerová, Michal Benčík, Jozef Pribilinec, Juraj Švec, Roman Vavrík. V rokovaní pokračujeme dvadsiatym piatym bodom, a to druhým čítaním o návrhu poslanca Národnej rady Slovenskej republiky Roberta Fica na vydanie zákona o odškodňovaní osôb poškodených násilnými trestnými činmi. Návrh zákona ste dostali pred prvým čítaním ako tlač 991 a spoločnú správu výborov schválenú gestorským výborom máte ako tlač 991a. Prosím pána poslanca Fica, dávam mu slovo a prosím ho, aby zdôvodnil návrh zákona.</seg>
            </u>
            <u xml:id="ParlaMint-SK_1998-06-30-t1m49.u509" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u509.p1">Vážený pán podpredseda, vážené dámy a páni, dovoľte mi, aby som zdôvodnil návrh zákona na vydanie zákona o odškodňovaní osôb poškodených násilnými trestnými činmi. Chcem na úvod poďakovať všetkým poslancom za ústretovosť a podporu tohto návrhu zákona v prvom čítaní, takisto aj za konštruktívny prístup pri rokovaní o tomto návrhu vo výboroch Národnej rady. Všetky výbory Národnej rady, ktorým bol...</seg>
            </u>
            <u xml:id="ParlaMint-SK_1998-06-30-t1m49.u510" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u510.p1">Prosím vás pekne, urobte aspoň to, že vo vzťahu ku kolegovi ho budete rešpektovať, keď hovorí. Upokojte sa, alebo choďte rokovať von. Ďakujem. Nech sa páči.</seg>
            </u>
            <u xml:id="ParlaMint-SK_1998-06-30-t1m49.u511" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u511.p1">Všetky výbory Národnej rady, ktorým bol tento návrh zákona pridelený, ho odporučili na schválenie v druhom a treťom čítaní. A musím naozaj zdôrazniť, že atmosféra vo výboroch bola mimoriadne konštruktívna. Vážené dámy a páni, tento návrh zákona o odškodňovaní osôb poškodených následnými trestnými činmi spájam s návrhom zákona, ktorý predkladá vláda v súvislosti s ochranou svedka. Ak prijmeme na tejto schôdzi Národnej rady obidva zákony, vytvoríme dôležitý systém podpory ľudí, na ktorých by nám najviac v trestnom systéme malo záležať. Musíme už konečne obrátiť filozofiu, že stredobodom pozornosti trestného systému je stále iba páchateľ. Stredobodom systému musí byť najmä poškodený, ako aj svedok, pretože bez pomoci týchto osôb nie je možné spolupracovať a lepšie bojovať s organizovaným zločinom. Návrh zákona, tak ako je predložený, vychádza rovnako ako vládny návrh zákona o ochrane svedka predovšetkým zo skúseností krajín Európskej únie v tejto oblasti. V stručnosti chcem povedať, aby neboli žiadne nedorozumenia, že návrh zákona nezakladá právny nárok, teda ten, kto bude žiadať o odškodnenie, nemá právny nárok na finančné prostriedky od štátu. Ďalej chcem povedať, že poškodený môže o odškodnenie žiadať len vtedy, ak nezískal zdroje od samotného páchateľa alebo napríklad z úrazového poistenia, teda ide o podporný systém odškodňovania obetí trestnej činnosti. Dôležitou črtou tohto návrhu je aj to, že sa týka iba násilných trestných činov, netýka sa teda nedbanlivostných trestných činov alebo majetkových trestných činov. Ďalej chcem povedať, že dosah návrhu, ak bude prijatý, na štátny rozpočet sa odhaduje asi na 6 - 7 miliónov korún ročne, čo je v porovnaní s inými krajinami veľmi zanedbateľné. Len pre ilustráciu uvediem, že v Anglicku v roku 1997 vyplatili ako štátnu kompenzáciu 850 mil. libier. Návrh zákona však v prípade schválenia bude znamenať začiatok podpory obetí trestnej činnosti, ktorá tu dnes zo strany štátu neexistuje. Ak porovnáme tento návrh s inými systémami, ktoré fungujú v krajinách Rady Európy alebo Európskej únie, ide naozaj o veľmi mierny, veľmi obmedzený prístup, ale je to ovplyvnené tým, že prostriedky štátneho rozpočtu naozaj neumožňujú byť veľkorysejší. Ak však návrh prijmeme, bude to dobrý začiatok v tom, na čom nám určite všetkým záleží. Aby nedošlo k určitým nedorozumeniam v súvislosti s časovou pôsobnosťou tohto zákona, bude predložený pozmeňujúci návrh v rozprave, na základe ktorého sa bude môcť o odškodnenie žiadať len vtedy, ak pôjde o trestné činy spáchané po nadobudnutí účinnosti tohto zákona, teda nemôžeme ísť spätne, nemôžeme povedať, že niekto v roku 1990 alebo 1995 bol poškodený násilným trestným činom a teraz bude žiadať, čiže k spáchaniu trestného činu musí dôjsť po 1. januári 1999, aby osoba mohla prípadne žiadať o takéto odškodnenie. Návrh zákona vychádza, pokiaľ ide o európske normy, najmä z Európskeho dohovoru o kompenzácii obetí násilných trestných činov. Je to dohovor, ktorý bol prijatý v roku 1983, ale Slovensko tento dohovor zatiaľ ani nepodpísalo, ani neratifikovalo. Ale chcem vás jednoducho presvedčiť, vážené dámy a páni, že ak tento návrh zákona schválime, budeme už spĺňať kritériá, ktoré predpokladá európsky dohovor, a bez problému sa môžeme k tomuto európskemu dohovoru prihlásiť. Vážené dámy a páni, toľko k návrhu samotného zákona. Opakujem, je to podporný systém, nenárokovateľný, obmedzený len na násilné trestné činy. Prosím vás, tak ako v prvom čítaní, tak ako prebiehalo rokovanie vo výboroch Národnej rady, o konštruktívny prístup k tomuto návrhu, aby sme spoločne so svedkami vytvorili efektívny systém podpory tých, na ktorých by nám malo najviac záležať. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u512" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u512.p1">Ďakujem pánu poslancovi Ficovi za zdôvodnenie návrhu zákona. Prosím teraz pána poslanca Hrušovského ako spoločného spravodajcu výborov, aby zaujal miesto a informoval nás o výsledku rokovania výborov a zdôvodnil návrh a stanovisko gestorského výboru. Prosím, pán poslanec Hrušovský.</seg>
            </u>
            <u xml:id="ParlaMint-SK_1998-06-30-t1m49.u513" who="#PavolHrušovský.1952" ana="#regular">
               <seg xml:id="ParlaMint-SK_1998-06-30-t1m49.u513.p1">Vážený pán podpredseda, vážené kolegyne, vážení kolegovia, dovoľte mi, aby som v zmysle rokovacieho poriadku ako spoločný spravodajca vás informoval o prerokovaní predloženého návrhu zákona poslanca Národnej rady Slovenskej republiky Roberta Fica na vydanie zákona o odškodňovaní osôb poškodených násilnými trestnými činmi <note type="comment">tlač 991</note> vo výboroch Národnej rady. Ústavnoprávny výbor ako gestorský výbor pri rokovaní o návrhu na vydanie zákona o odškodňovaní osôb poškodených násilnými trestnými činmi podáva Národnej rade Slovenskej republiky v súlade s § 79 ods. 1 zákona o rokovacom poriadku túto spoločnú správu výborov Národnej rady Slovenskej republiky o prerokovaní uvedeného návrhu zákona. Národná rada Slovenskej republiky uznesením číslo 1090 z 13. 5. pridelila návrh poslanca ústavnoprávnemu výboru, výboru pre rozpočet, financie a menu, výboru pre zdravotníctvo a sociálne veci a výboru pre obranu a bezpečnosť. Tieto výbory v lehote stanovenej uznesením Národnej rady prerokovali predložený návrh zákona. Gestorský výbor nedostal do 26. júna 1998 žiadne stanoviská poslancov Národnej rady, ktorí nie sú členmi výborov, ktorým bol návrh pridelený, oznámené v súlade s § 75 ods. 2 a 79 zákona Národnej rady o rokovacom poriadku. Návrh poslanca Národnej rady všetky uvedené výbory prerokovali a odporučili plénu Národnej rady s pozmeňujúcimi a doplňujúcimi návrhmi uvedenými v spoločnej správe pod tlačou 991 predložený návrh zákona schváliť. Ďakujem. Pán predsedajúci, skončil som.</seg>
            </u>
            <u xml:id="ParlaMint-SK_1998-06-30-t1m49.u514" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u514.p1">Ďakujem pekne. Ďakujem za informácie ako o diskusii vo výboroch, tak aj o stanovisku gestorského výboru. Otváram rozpravu o tomto bode programu. Písomne nemám žiadne prihlášky. Pýtam sa, či sa chce niekto ústne prihlásiť.</seg>
            </u>
            <u xml:id="ParlaMint-SK_1998-06-30-t1m49.u515" who="#PavolHrušovský.1952" ana="#regular">
               <seg xml:id="ParlaMint-SK_1998-06-30-t1m49.u515.p1">Pán podpredseda, dovoľte mi, aby som sa prihlásil do rozpravy, aby som podal pozmeňujúci návrh.</seg>
            </u>
            <u xml:id="ParlaMint-SK_1998-06-30-t1m49.u516" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u516.p1">Áno, hneď. Len si chcem ešte zistiť, či sa niekto iný hlási. Nikto sa nehlási. Uzatváram tým možnosť podania ústnej prihlášky. Prosím pána poslanca Hrušovského.</seg>
            </u>
            <u xml:id="ParlaMint-SK_1998-06-30-t1m49.u517" who="#PavolHrušovský.1952" ana="#regular">
               <seg xml:id="ParlaMint-SK_1998-06-30-t1m49.u517.p1">Dovoľte mi, aby som predniesol jeden pozmeňujúci návrh k § 8, kde odporúčam, aby sme vložili nové odseky 3 a 4 tohto znenia: "(3) Ministerstvo je povinné rozhodnúť o žiadosti do troch mesiacov odo dňa jej podania. V prípade okolností hodných osobitného zreteľa môže ministerstvo o žiadosti rozhodnúť do piatich mesiacov odo dňa jej podania. Poškodený musí byť upovedomený o dôvodoch predĺženia lehoty na rozhodnutie o žiadosti." Stručne odôvodním tento podaný pozmeňujúci návrh. Vzhľadom na odporúčanie prijaté v spoločnej správe je potrebné upraviť lehotu, v ktorej má ministerstvo rozhodnúť o podanej žiadosti. Návrh berie do úvahy situácie, keď ministerstvo nebude objektívne spôsobilé o žiadosti rozhodnúť v trojmesačnej lehote. Napríklad môžu to byť rôzne komplikované prípady, problémy s dokumentáciou a podobne. Môj druhý pozmeňujúci návrh k § 8 sa týka ods. 4, teda nového odseku, ktorý znie: "O odškodnenie možno žiadať len v prípade, ak škoda na zdraví bola spôsobená trestným činom spáchaným po nadobudnutí účinnosti tohto zákona. V prípade pochybností, kedy došlo k spáchaniu trestného činu, rozhodne ministerstvo." Odôvodnenie: Aby nedochádzalo k pochybnostiam, na aký okruh trestných činov bude zákon aplikovateľný z pohľadu času, navrhuje sa úprava, aby o odškodnenie bolo možné žiadať len vtedy, ak ku škode na zdraví dôjde v dôsledku trestného činu spáchaného až po nadobudnutí účinnosti zákona, t. j. po 1. januári 1999. V praxi môže nastať situácia, keď nie je známe, kedy presne došlo k spáchaniu trestného činu. V takomto prípade rozhodne ministerstvo, či zákon je na daný príklad aplikovateľný. Toľko, pán podpredseda, môj pozmeňujúci návrh.</seg>
            </u>
            <u xml:id="ParlaMint-SK_1998-06-30-t1m49.u518" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u518.p1">Ďakujem pekne. Týmto vystúpením rozpravu o tomto bode programu považujem za skončenú. Chce k rozprave ešte zaujať stanovisko pán poslanec Fico? Nech sa páči.</seg>
            </u>
            <u xml:id="ParlaMint-SK_1998-06-30-t1m49.u519" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u519.p1">Vážený pán podpredseda, chcem len potvrdiť, že pozmeňujúce návrhy, ktoré boli predložené, zlepšujú návrh zákona najmä z toho pohľadu, že nedôjde k pochybnostiam o časovej pôsobnosti tohto zákona, takže by som požiadal poslancov, aby obidva tieto pozmeňujúce návrhy podporili. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u520" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u520.p1">Ďakujem. Pán spoločný spravodajca, vychádzam z toho, že už teraz nebudete hovoriť. Nie. Ďakujem. Pýtam sa teda, či môžeme pristúpiť k hlasovaniu, pán spoločný spravodajca. <note>Kladná odpoveď spoločného spravodajcu.</note> Pristúpime najprv k hlasovaniu o návrhoch zo spoločnej správy a potom k hlasovaniu o pozmeňujúcich a doplňujúcich návrhoch z rozpravy. Prosím, aby ste uvádzali hlasovanie.</seg>
            </u>
            <u xml:id="ParlaMint-SK_1998-06-30-t1m49.u521" who="#PavolHrušovský.1952" ana="#regular">
               <seg xml:id="ParlaMint-SK_1998-06-30-t1m49.u521.p1">V spoločnej správe sú uvedené štyri pozmeňujúce návrhy, pardon, tri pozmeňujúce návrhy, ktoré odporúčam spoločne prijať.</seg>
            </u>
            <u xml:id="ParlaMint-SK_1998-06-30-t1m49.u522" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u522.p1">Nech sa páči, prezentujme sa a hlasujme. <note type="narrative">Hlasovanie.</note> Prezentovalo sa 108 poslancov. Za návrh hlasovalo 105 poslancov. Proti návrhu nehlasoval nikto. Hlasovania sa zdržal 1 poslanec. Nehlasovali 2 poslanci. Návrhy sme schválili. Nech sa páči, pokračujeme v pozmeňujúcich návrhoch.</seg>
            </u>
            <u xml:id="ParlaMint-SK_1998-06-30-t1m49.u523" who="#PavolHrušovský.1952" ana="#regular">
               <seg xml:id="ParlaMint-SK_1998-06-30-t1m49.u523.p1">Z rozpravy vzišiel jeden pozmeňujúci návrh, ktorý som podal ja, a to v § 8 vložiť nové odseky 3 a 4 tohto znenia: "(3) Ministerstvo je povinné rozhodnúť o žiadosti do troch mesiacov odo dňa jej podania. V prípade okolností hodných osobitného zreteľa môže ministerstvo o žiadosti rozhodnúť do piatich mesiacov odo dňa jej podania. Poškodený musí byť upovedomený o dôvodoch predĺženia lehoty na rozhodnutie o žiadosti. (4) Odškodnenie možno žiadať len v prípade, ak škoda na zdraví bola spôsobená trestným činom spáchaným po nadobudnutí účinnosti tohto zákona. V prípade pochybností, kedy došlo k spáchaniu trestného činu, rozhodne ministerstvo." Odporúčam hlasovať a prijať tento pozmeňujúci návrh.</seg>
            </u>
            <u xml:id="ParlaMint-SK_1998-06-30-t1m49.u524" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u524.p1">Ďakujem. Prezentujme sa a hlasujme. <note type="narrative">Hlasovanie.</note> Prezentovalo sa 110 poslancov. Za návrh hlasovalo 107 poslancov. Proti návrhu nehlasoval nikto. Hlasovania sa zdržali 3 poslanci. Ďakujem. Pýtam sa spoločného spravodajcu, aké má návrhy na pokračovanie prerokovania návrhu zákona v treťom čítaní.</seg>
            </u>
            <u xml:id="ParlaMint-SK_1998-06-30-t1m49.u525" who="#PavolHrušovský.1952" ana="#regular">
               <seg xml:id="ParlaMint-SK_1998-06-30-t1m49.u525.p1">Pán podpredseda, mám splnomocnenie gestorského výboru, aby sme prerokovali bezprostredne po prerokovaní v druhom čítaní tento návrh aj v treťom čítaní, preto odporúčam, aby sme hlasovali, keďže bol v druhom čítaní podaný jeden pozmeňujúci návrh, v zmysle § 84 ods. 2 o tom, že prerokujeme tento návrh zákona v treťom čítaní.</seg>
            </u>
            <u xml:id="ParlaMint-SK_1998-06-30-t1m49.u526" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u526.p1">Pristúpime teda k tretiemu čítaniu o tomto návrhu zákona. Otváram rozpravu. Ako viete, v rozprave je možné podať úpravy charakteru legislatívneho, technického alebo jazykových chýb alebo tridsať poslancov má možnosť pozmeňujúcimi, doplňujúcimi návrhmi návrh zákona doplniť. Má niekto takéto návrhy? Nemá nikto. Vyhlasujem rozpravu o tomto bode programu za skončenú. A keďže v rámci tohto čítania neboli podané žiadne pozmeňujúce návrhy, podľa § 86 zákona o rokovacom poriadku pristúpime k hlasovaniu o návrhu zákona ako celku. Prosím, prezentujme sa a hlasujme.</seg>
            </u>
            <u xml:id="ParlaMint-SK_1998-06-30-t1m49.u527" who="#PavolHrušovský.1952" ana="#regular">
               <seg xml:id="ParlaMint-SK_1998-06-30-t1m49.u527.p1">Gestorský výbor odporúča návrh prijať. Predseda ma upozorňuje, že nemám dávať osobné stanoviská, ani stanoviská výboru. Už som sa zľakol.</seg>
            </u>
            <u xml:id="ParlaMint-SK_1998-06-30-t1m49.u528" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u528.p1">To je dobré, že na takto demokraticky stavané otázky odpovedáte, pán poslanec. <note type="narrative">Hlasovanie.</note> Prezentovalo sa 112 poslancov. Za návrh hlasovalo 111 poslancov. Proti návrhu nehlasoval nikto. Hlasovania sa zdržal 1 poslanec. Ďakujem pekne. Konštatujem, že sme schválili návrh zákona o odškodňovaní osôb poškodených násilnými trestnými činmi. Nech sa páči.</seg>
            </u>
            <u xml:id="ParlaMint-SK_1998-06-30-t1m49.u529" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u529.p1">Vážený pán podpredseda, vážené dámy a páni, ďakujem za podporu tohto zákona. Chcem vás jednoducho utvrdiť v tom, že sa zákon nevzťahuje na moju boľavú nohu, pretože tá bola spôsobená pri autohavárii, nie úmyselným trestným činom. Už niektorí sa ma na to pýtali. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u530" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u530.p1">Nasledujúcim bodom programu je druhé čítanie o návrhu skupiny poslancov Národnej rady Slovenskej republiky na vydanie zákona, ktorým sa mení a dopĺňa zákon číslo 29/1984 Zb. o sústave základných a stredných škôl <note type="comment">školský zákon</note> v znení neskorších predpisov. Návrh zákona ste dostali pred prvým čítaním ako tlač 988 a spoločnú správu výborov schválenú gestorským výborom máte ako tlač 988a. Za skupinu poslancov návrh zákona odôvodní predseda výboru pre vzdelanie, vedu, kultúru a šport poslanec Jaroslav Paška. Prosím pána predsedu výboru. Hľadáme predsedu výboru pána poslanca Pašku. Vie niekto niečo o predsedovi výboru pánovi Paškovi? Prosím ešte chvíľu o strpenie, lebo je ohlásený, že je tu, že už ide. Vychádzam z toho, že pán poslanec Paška neprišiel, samozrejme, môžeme tento návrh prerokovať neskoršie. V rámci programu, ktorý sme schválili, môžeme pokračovať druhým čítaním o návrhu skupiny poslancov Národnej rady Slovenskej republiky na vydanie ústavného zákona o zabezpečení strategických záujmov štátu v odvetviach plynárenstva a energetiky. Podčiarkujem vydanie ústavného zákona. Ústavného. Chcem pripomenúť...</seg>
            </u>
            <u xml:id="ParlaMint-SK_1998-06-30-t1m49.u531" who="#MiroslavPacola.1957" ana="#regular">
               <seg xml:id="ParlaMint-SK_1998-06-30-t1m49.u531.p1">Ďakujem.</seg>
            </u>
            <u xml:id="ParlaMint-SK_1998-06-30-t1m49.u532" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u532.p1">Moment, moment, moment, pán poslanec, ešte som vám nedal slovo. Chcem pripomenúť, že Národná rada pri prerokúvaní tohto návrhu zákona v druhom čítaní na 41. schôdzi svojím uznesením z 12. februára 1998 číslo 973 rozhodla, že vráti tento návrh zákona navrhovateľovi na dopracovanie. Dopracovaný návrh ústavného zákona ste dostali ako tlač 766-I a spoločnú správu výborov schválenú gestorským výborom máte ako tlač 766-Ia. Za skupinu poslancov návrh zákona odôvodní poslanec Miroslav Pacola. Prosím pána poslanca, aby sa ujal slova.</seg>
            </u>
            <u xml:id="ParlaMint-SK_1998-06-30-t1m49.u533" who="#MiroslavPacola.1957" ana="#regular">
               <seg xml:id="ParlaMint-SK_1998-06-30-t1m49.u533.p1">Ďakujem, pán predsedajúci. Vážené kolegyne, vážení kolegovia, dovoľte mi, aby som opätovne predložil návrh ústavného zákona o zabezpečení strategických záujmov štátu v odvetviach plynárenstva a energetiky, ktorý sme na minulej schôdzi pléna Národnej rady Slovenskej republiky vrátili na dopracovanie. Vážené kolegyne a kolegovia, návrh ústavného zákona sme dopracovali takto: Pôvodný článok II sme rozdelili do článkov II, III, IV, V a VI. Veľmi heslovite vás poinformujem, o čo vlastne ide v týchto článkoch. V článku II sme špecifikovali štátne podniky. Ide hlavne o štátne podniky Východoslovenské energetické závody, Stredoslovenské energetické závody a Západoslovenské energetické závody, ďalej Slovenský plynárenský podnik, š. p. Ďalej sme tu vyšpecifikovali dve akciové spoločnosti, ide o Slovenské elektrárne, a. s., Bratislava a Transpetrol, a. s., Bratislava. V článku III sme jednoducho upravili, že predmetom privatizácie by nemal byť majetok, s ktorým hospodária uvedené podniky, ktoré sú uvedené v tomto zákone. V článku IV navrhujeme zabrániť, aby fyzické a právnické osoby, ktoré vložili do strategicky dôležitých podnikov, ktoré sú uvedené v tomto návrhu ústavného zákona, svoje majetkové účasti alebo svoj majetok, nemohli zvyšovať základné imanie tejto spoločnosti v neprospech podnikov uvedených v tomto zákone. Ďalej v článku V sme navrhli, aby výkonu rozhodnutia podľa osobitných predpisov, hlavne Exekučného poriadku, nepodliehal majetok podnikov uvedených v tomto návrhu ústavného zákona. A nakoniec, do článku VI sme dali návrh, aby pohľadávky, ktoré majú právnické a fyzické osoby voči organizáciám, ktoré majú svoje majetkové účasti alebo majetok v strategických podnikoch, nemohli tieto právnické a fyzické osoby kapitalizovať. Takže dopracovanie tohto návrhu bolo rozčlenenie a bližšia špecifikácia jednotlivých štátnych podnikov a akciových spoločností. Ďakujem, to je všetko, pán predsedajúci.</seg>
            </u>
            <u xml:id="ParlaMint-SK_1998-06-30-t1m49.u534" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u534.p1">Ďakujem, pán poslanec. Prosím, zaujmite svoje miesto. Dávam slovo určenému spoločnému spravodajcovi výborov poslancovi Jánovi Duckému a prosím ho, aby podľa § 80 ods. 2 zákona o rokovacom poriadku informoval Národnú radu o výsledkoch rokovania výborov o tomto návrhu ústavného zákona a aby odôvodnil návrh a stanovisko gestorského výboru. Nech sa páči, pán poslanec Ducký.</seg>
            </u>
            <u xml:id="ParlaMint-SK_1998-06-30-t1m49.u535" who="#JánDucký.1944" ana="#regular">
               <seg xml:id="ParlaMint-SK_1998-06-30-t1m49.u535.p1">Vážený pán predsedajúci, ďakujem za udelenie slova. Vážené pani poslankyne, páni poslanci, dovoľte mi, aby som vás oboznámil so spoločnou správou k návrhu zákona, ktorý uviedol pán predkladateľ Pacola <note>materiál pod bodom číslo 766-Ia</note>. Výbor Národnej rady Slovenskej republiky pre hospodárstvo, privatizáciu a podnikanie v súlade s § 78 a § 88 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky predkladá spoločnú správu výborov Národnej rady Slovenskej republiky k návrhu skupiny poslancov Národnej rady Slovenskej republiky na vydanie ústavného zákona o zabezpečení strategických záujmov štátu v odvetviach plynárenstva a energetiky <note type="comment">tlač 766-I</note> v druhom čítaní. Predseda Národnej rady Slovenskej republiky pridelil návrh na prerokovanie výborom rozhodnutím číslo 2225 z 21. mája tohto roka do 22. júna 1998 týmto výborom: Ústavnoprávnemu výboru Národnej rady Slovenskej republiky, Výboru Národnej rady Slovenskej republiky pre financie, rozpočet a menu, Výboru Národnej rady Slovenskej republiky pre hospodárstvo, privatizáciu a podnikanie. Ako gestorský výbor určil Výbor Národnej rady Slovenskej republiky pre hospodárstvo, privatizáciu a podnikanie na vypracovanie spoločnej správy o výsledku prerokovania vo výboroch a predloženie návrhu uznesenia Národnej rady Slovenskej republiky v lehote do 25. júna tohto roka. Uvedené výbory prerokovali pridelenú parlamentnú tlač a gestorský výbor prerokoval a schválil v súlade s § 79 ods. 4 rokovacieho poriadku spoločnú správu výborov uznesením číslo 593 z 30. júna tohto roka. Iné výbory Národnej rady Slovenskej republiky správu neprerokovali. Gestorskému výboru do začatia jeho rokovania neoznámili poslanci, ktorí nie sú členmi výborov uvedených v časti I, svoje stanoviská podľa § 75 ods. 2 rokovacieho poriadku. Výbory, ktorým bola parlamentná tlač pridelená na prerokovanie, zaujali tieto stanoviská: Ústavnoprávny výbor Národnej rady Slovenskej republiky prerokoval návrh 9. júna tohto roka a uznesením číslo 656 prerušil rokovanie o návrhu skupiny poslancov z dôvodov, že nebolo doručené Národnej rade Slovenskej republiky stanovisko vlády Slovenskej republiky a predložený návrh obsahuje viaceré formulačné chyby. Do začatia rokovania gestorského výboru návrh neprerokoval a neprijal k nemu uznesenie. Výbor Národnej rady Slovenskej republiky pre financie, rozpočet a menu prerokoval návrh skupiny poslancov 11. júna tohto roka a uznesením číslo 686 odporučil Národnej rade Slovenskej republiky návrh schváliť so zmenami a doplnkami. Výbor Národnej rady Slovenskej republiky pre hospodárstvo, privatizáciu a podnikanie prerokoval návrh 24. júna tohto roka a uznesením číslo 578 prerušil rokovanie a požiadal predkladateľa návrh dopracovať. Výbor znovu prerokoval dopracovaný návrh 30. júna tohto roka a uznesením číslo 592 odporučil Národnej rade Slovenskej republiky návrh schváliť so zmenami a doplnkami. O pozmeňujúcich a doplňujúcich návrhoch poslancov výborov Národnej rady Slovenskej republiky k vládnemu návrhu zákona tak, ako boli prijaté vo výboroch s odporúčaním gestorského výboru, odporúčam potom hlasovať en bloc. Ďakujem.</seg>
            </u>
            <u xml:id="ParlaMint-SK_1998-06-30-t1m49.u536" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u536.p1">Ďakujem pánu poslancovi Duckému a prosím ho, aby zaujal miesto určené pre spravodajcov výborov. Otváram rozpravu o tomto bode programu. Nemám žiadne písomné prihlášky, preto sa pýtam, či sa chce niekto prihlásiť ústne. Nikto. Ak nie, uzatváram možnosť podania ďalších ústnych prihlášok do rozpravy k tomuto bodu programu. Chce ešte k rozprave zaujať stanovisko poslanec Pacola? Nie. Ďakujem. Spravodajca výborov si tiež nepraje nejaké záverečné slovo. Pán spoločný spravodajca, pýtam sa, či môžeme pristúpiť k hlasovaniu. <vocal type="noise"><desc>Súhlasná odpoveď spravodajcu.</desc></vocal> Podľa § 83 ods. 3 zákona o rokovacom poriadku pristúpime najprv k hlasovaniu o návrhoch zo spoločnej správy a v druhom rade o pozmeňujúcich a doplňujúcich návrhoch z rozpravy. Rozprava nebola žiadna. Prosím pána spoločného spravodajcu.</seg>
            </u>
            <u xml:id="ParlaMint-SK_1998-06-30-t1m49.u537" who="#JánDucký.1944" ana="#regular">
               <seg xml:id="ParlaMint-SK_1998-06-30-t1m49.u537.p1">Vážené pani poslankyne, páni poslanci, dovoľte mi ešte pred hlasovaním spresnenie k jednému bodu. Ešte predtým než prejdeme k hlasovaniu, prosím o pozornosť. Na strane 4 pod bodom 7 v texte zákona technickým nedostatkom, alebo technickou chybou pri prepisovaní vypadlo slovo Transpetrol. Prosím, aby to bolo chápané ako skutočne technická chyba. Teda za slová Slovenské elektrárne v celom texte treba vložiť slová "a Transpetrol". To je všetko, čo som chcel k pozmeňujúcim návrhom povedať. Je to technická chyba, nie je ani vecná, ani pozmeňujúci návrh. Ako som povedal, odporúčam hlasovať en bloc. Poznamenávam, že aj na pozmeňujúce návrhy je potrebných 90 hlasov, a to vzhľadom na to, že ide o ústavný zákon. Prečítam pozmeňujúce návrhy výborov Národnej rady Slovenskej republiky k vládnemu návrhu tak, ako boli prijaté vo výboroch s odporúčaním gestorského výboru: V článku I pod bodom 1 vypustiť slová "strategických záujmov" vrátane spojky "a". Gestorský výbor odporúča schváliť. Pod bodom 2 v článku II v odseku 1 sa slovo "privatizácie" nahradzuje slovom "prevodu". <vocal type="noise"><desc>Hlasy z pléna.</desc></vocal> Áno, len tu bola poznámka, aby som jednotlivé... Súhlasím, že je to racionálnejšie. Gestorský výbor odporúča o návrhoch výborov Národnej rady, ktoré sú uvedené v spoločnej správe, hlasovať takto: o bodoch 1, 2, 3, 4, 5, 7 a 8 hlasovať spoločne s návrhom schváliť ich a o bode 6 nehlasovať, lebo je obsiahnutý v bode 5.</seg>
            </u>
            <u xml:id="ParlaMint-SK_1998-06-30-t1m49.u538" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u538.p1">Áno, ďakujem. Ešte raz zdôrazňujem, že ide o potrebný súhlas aspoň trojpätinovej väčšiny všetkých poslancov, či ide o pozmeňujúce, doplňujúce alebo iné návrhy. Nech sa páči.</seg>
            </u>
            <u xml:id="ParlaMint-SK_1998-06-30-t1m49.u539" who="#JánDucký.1944" ana="#regular">
               <seg xml:id="ParlaMint-SK_1998-06-30-t1m49.u539.p1">Hlasujeme o bodoch 1, 2, 3, 4, 5, 7 a 8 s odporúčaním schváliť ich.</seg>
            </u>
            <note type="narrative">Hlasovanie.</note>
            <u xml:id="ParlaMint-SK_1998-06-30-t1m49.u540" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u540.p1">Prezentovalo sa 85 poslancov. Za návrh hlasovalo 83 poslancov. Proti návrhu nehlasoval nikto. Hlasovania sa nezdržal nikto. Nehlasovali 2 poslanci. Vychádzajúc z nutnosti trojpätinovej väčšiny, neschválili sme tieto návrhy. <vocal type="noise"><desc>Hlasy z pléna.</desc></vocal> Vyzývam skrutátorov, aby spočítali prítomných poslancov v sále. Ešte jeden pokus na hlasovanie. Nech sa páči, prezentujme sa a hlasujme. Prezentovalo sa 83 poslancov. Nie je dostatok hlasov na hlasovanie.</seg>
            </u>
            <u xml:id="ParlaMint-SK_1998-06-30-t1m49.u541" who="#JánĽupták.1946" ana="#regular">
               <seg xml:id="ParlaMint-SK_1998-06-30-t1m49.u541.p1">Pán Mikloško, stretneme sa v pekle.</seg>
            </u>
            <vocal type="noise">
               <desc>Hlasy z pléna a reakcia poslanca Mikloška z pléna.</desc>
            </vocal>
            <u xml:id="ParlaMint-SK_1998-06-30-t1m49.u542" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u542.p1">Nie, nie. Som poverený, aby som schôdzu viedol, buď taký láskavý, sadni si. Dobre, no len si sadni. Sadni si. Budeme hlasovať zdvihnutím ruky. Prosím skrutátorov, aby sčítali hlasy. <kinesic type="applause"><desc>Potlesk a pískanie v rokovacej sále. Niektorí poslanci opozície opustili rokovaciu sálu.</desc></kinesic> Ďakujem za všeobecné upokojenie a prosím... <vocal type="noise"><desc>Hlasy z pléna.</desc></vocal> Moment, moment, moment. Prosím ešte raz, aby sme hlasovali prezentovaním sa a svojím vlastným hlasovaním.</seg>
            </u>
            <vocal type="noise">
               <desc>Hlasy z pléna.</desc>
            </vocal>
            <u xml:id="ParlaMint-SK_1998-06-30-t1m49.u543" who="#JánDucký.1944" ana="#regular">
               <seg xml:id="ParlaMint-SK_1998-06-30-t1m49.u543.p1">Poviem to. Poviem to po hlasovaní.</seg>
            </u>
            <u xml:id="ParlaMint-SK_1998-06-30-t1m49.u544" who="#JánĽupták.1946" ana="#regular">
               <seg xml:id="ParlaMint-SK_1998-06-30-t1m49.u544.p1">Dobre. Teraz, novinári, môžete písať. Pán Meliš môže písať. Dúfam, že to napíše.</seg>
            </u>
            <note type="narrative">Hlasovanie.</note>
            <u xml:id="ParlaMint-SK_1998-06-30-t1m49.u545" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u545.p1">Prezentovalo sa 87 poslancov. Za návrh hlasovalo 86 poslancov. Proti návrhu nehlasoval nikto. Hlasovania sa nezdržal nikto. Nehlasoval 1 poslanec. Konštatujem, že z 87 prítomných 86 hlasovalo za, proti nikto, nezdržal sa nikto, nehlasoval jeden.</seg>
            </u>
            <u xml:id="ParlaMint-SK_1998-06-30-t1m49.u546" who="#JánDucký.1944" ana="#regular">
               <seg xml:id="ParlaMint-SK_1998-06-30-t1m49.u546.p1">Vážený pán predsedajúci, myslím si, že schôdzu vediete správne. Konečne sa vykľulo šidlo z vreca a ľudia a občania sa dozvedia, kto to ako myslí aj s majetkom tohto štátu, aj so strategickými záujmami tohto štátu. <kinesic type="applause"><desc>Potlesk.</desc></kinesic> A ono je to niekedy na niečo dobré. Takže nedá sa nič robiť. Ďakujem.</seg>
            </u>
            <u xml:id="ParlaMint-SK_1998-06-30-t1m49.u547" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u547.p1">Ďakujem pekne.</seg>
            </u>
            <vocal type="noise">
               <desc>Hlasy v sále.</desc>
            </vocal>
            <u xml:id="ParlaMint-SK_1998-06-30-t1m49.u548" who="#JánDucký.1944" ana="#regular">
               <seg xml:id="ParlaMint-SK_1998-06-30-t1m49.u548.p1">Samozrejme, že som ochotný s vami dvoma aj verejne o tom diskutovať. Som ochotný s vami verejne diskutovať. Nech sa páči. <vocal type="noise"><desc>Ruch v sále.</desc></vocal> Ja si myslím, že je to celkom jasné, pretože toto je len pokračovanie. Naši robotnícki kolegovia chceli povýšiť záväznosť, pretože už zákon číslo 192 o strategických záujmoch štátu hovoril o tom, čo sa privatizovať nemá. A už keď sme teraz takto naostro a každý sme sa vyfarbili svojou farbou, tak si treba spomenúť, kto bol veľmi proti tomu, aby Ústavný súd zaujal iné stanovisko, vďaka čomu potom došlo k odpredaju ďalších akcií, ktoré dnes už tak veľmi všetkým prekážajú. Ja sám som bol proti, radím sa medzi autorov zákona číslo 192, a preto som rád, že aj dnes to vyšlo takto na svetlo Božie. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u549" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u549.p1">Ďakujem. Pán poslanec Mikloško, ďakujem ti za oživenie v sále. Ale ďakujem pánu poslancovi Duckému aj pánu poslancovi Pacolovi. A je v mojich silách, keď vediem túto schôdzku, že prerušujem hlasovanie o tomto bode programu na neskoršie. Prerušením prechádzame k ďalšiemu bodu programu - vidím, že predseda výboru pán Paška je prítomný. <vocal type="noise"><desc>Hlasy z pléna.</desc></vocal> Môžete diskutovať aj vonku. Prechádzame k návrhu skupiny poslancov Národnej rady Slovenskej republiky na vydanie zákona, ktorým sa mení a dopĺňa zákon číslo 29/1984 Zb. o sústave základných a stredných škôl <note type="comment">školský zákon</note> v znení neskorších predpisov. Prosím nájdeného predsedu výboru pána poslanca Pašku, aby zaujal miesto a ujal sa slova. Zopakujem, že pred prvým čítaním sme dostali tento návrh zákona ako tlač 988 a spoločnú správu ako tlač 988a. Za skupinu poslancov návrh odôvodní predseda výboru pre vzdelanie, vedu, kultúru a šport pán poslanec Jaroslav Paška.</seg>
            </u>
            <u xml:id="ParlaMint-SK_1998-06-30-t1m49.u550" who="#JaroslavPaška.1954" ana="#regular">
               <seg xml:id="ParlaMint-SK_1998-06-30-t1m49.u550.p1">Vážený pán predsedajúci, milé kolegyne, kolegovia, ctení hostia, ako som už pri odôvodňovaní tohto návrh zákona v prvom čítaní uviedol, pretrvávajúce signály o veľmi nízkej úrovni ovládania slovenského jazyka väčšinou žiakov zo škôl s vyučovacím jazykom menšín, ktorá vo veľkej miere obmedzuje ďalšie uplatnenie absolventov týchto škôl...</seg>
            </u>
            <vocal type="noise">
               <desc>Ruch v sále.</desc>
            </vocal>
            <u xml:id="ParlaMint-SK_1998-06-30-t1m49.u551" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u551.p1">Pán predseda výboru, dovoľte mi povedať jednu vetu. Vážení, ak chce niekto diskutovať, ak sú tu "ľudoví rozprávači", všetko môžu urobiť na chodbe, ale neznevažujte vystúpenie svojich kolegov. Prosím pána predsedu výboru.</seg>
            </u>
            <u xml:id="ParlaMint-SK_1998-06-30-t1m49.u552" who="#JaroslavPaška.1954" ana="#regular">
               <seg xml:id="ParlaMint-SK_1998-06-30-t1m49.u552.p1">Ako som už uviedol, pretrvávajúce signály o veľmi nízkej úrovni ovládania slovenského jazyka väčšinou žiakov zo škôl s vyučovacím jazykom menšín, ktorá vo veľkej miere obmedzuje ďalšie uplatnenie absolventov týchto škôl, viedli skupinu poslancov Národnej rady Slovenskej republiky k tomu, aby vypracovala návrh novely zákona číslo 29/1984 Zb. o sústave základných a stredných škôl, známy tiež pod názvom školský zákon. Keďže pri odôvodňovaní zákona v prvom čítaní som uviedol všetky argumenty, ktoré, myslím si, nie je potrebné opakovať, chcel by som v tomto vystúpení zamerať vašu pozornosť na tie pasáže zákona, ktoré, myslím si, nie sú konfliktné a ktoré je podľa môjho názoru potrebné prijať v každom prípade. Uvedeným návrhom sa totiž odstraňuje nedostatok v oblasti používania učebníc a učebných textov a určuje sa povinnosť škôl používať učebnice a učebné texty, ktoré sú uvedené v zozname učebníc vydaných Ministerstvom školstva Slovenskej republiky. Iné učebnice a iné učebné texty môžu školy používať len s odporúčaním ministerstva. Doterajšia právna úprava v znení neskorších predpisov umožňuje pri výchove a vzdelávaní používať totiž aj iné učebnice a učebné texty, ktoré nie sú obsiahnuté v zozname učebníc a ktoré svojím obsahom nemusia byť v súlade s učebnými osnovami. Keďže ministerstvo ako ústredný orgán štátnej správy v školstve zodpovedá za obsah výchovy a vzdelávania v základných a stredných školách, schvaľuje základné pedagogické dokumenty a vykonáva štátnu správu na úseku škôl a školských zariadení v zmysle zákona číslo 542/1990 Zb. o štátnej správe v školstve a o školskej samospráve, je prirodzené, že musí mať aj možnosť kontrolovať úroveň a kvalitu výchovno-vzdelávacieho procesu. Problematika používania učebníc v základných a stredných školách s vyučovacím jazykom národností sa vzťahuje najmä na spoločenskovedné predmety, napríklad dejepis, občianska náuka a zemepis. Vzhľadom na to, že § 40 ods. 1 uvedeného zákona dovoľuje používať vyučujúcim aj iné učebnice a učebné texty okrem učebníc schválených ministerstvom školstva, situácia v používaní učebníc a učebných textov na školách s vyučovacím jazykom maďarským sa stala nekontrolovateľná napriek tomu, že sa uskutočňuje v súlade s citovaným zákonom. Vyučujúci predmetu dejepis v rámci vymedzeného rozsahu 5 % až 30 % v jednotlivých tematických celkoch sa venujú problematike regionálnych, resp. národnostných dejín. V tejto súvislosti využívajú na školách možnosť zakotvenú v citovanom zákone a používajú učebnice a učebné texty, ktoré nepodporujú historické vedomie a národné povedomie žiakov v podmienkach samostatnej a suverénnej Slovenskej republiky. Školy s vyučovacím jazykom maďarským majú v podmienkach Slovenskej republiky najpočetnejšie zastúpenie v sieti škôl s vyučovacím jazykom národností. Podľa zistenia oddelenia národnostného školstva Ministerstva školstva Slovenskej republiky sa v základných a stredných školách s vyučovacím jazykom maďarským používajú učebnice dovezené z Maďarska, napríklad séria učebníc dejepisu pre stredné školy v Maďarskej republike, a to bez súhlasu Ministerstva školstva Slovenskej republiky, na Gymnáziu v Šamoríne, ďalej učebnice dejepisu, ktoré sú svojím spôsobom zastarané a neaktuálne, od autorov Čapek a kolektív, Školský atlas československých dejín, Školský atlas svetových dejín, ďalej učebnice slovenského jazyka od autoriek Skabelová - Bónová pre 1. stupeň základných škôl s vyučovacím jazykom maďarským, bez súhlasu Ministerstva školstva Slovenskej republiky a v rozpore so smernicou ministerstva školstva z 22. novembra 1993 o pokusnom overovaní organizácie, foriem i obsahu výchovy a vzdelávania a spôsobu riadenia škôl. Úroveň vyučovania v predmete dejepis na školách s vyučovacím jazykom maďarským výrazne ovplyvňuje vysoký počet nekvalifikovaných učiteľov dejepisu, ktorý sa vyučuje v maďarskom jazyku. Problém by čiastočne vyriešila výučba dejepisu v slovenskom jazyku, kde je väčšia možnosť zamestnať kvalifikovaných učiteľov. Počet nekvalifikovaných učiteľov dejepisu v základných školách s vyučovacím jazykom maďarským v školskom roku 1997/98 v okrese Nové Zámky bol 28 na 14 základných školách, v okrese Dunajská Streda pôsobilo 22 nekvalifikovaných učiteľov dejepisu na 23 základných školách, v okrese Komárno pôsobilo 21 nekvalifikovaných učiteľov na 20 základných školách, v okrese Galanta pôsobilo 13 nekvalifikovaných učiteľov dejepisu na 10 základných školách a v okrese Levice pôsobilo 9 nekvalifikovaných učiteľov na 10 základných školách. Ak sa zváži skutočnosť, ktorá reálne na školách s vyučovacím jazykom maďarským existuje, že nekvalifikovaný učiteľ používa učebnice dejepisu podľa vlastného uváženia, bez metodického usmernenia, ale podľa pokynov rôznych nadácií, tak v súčasných spoločensko-politických podmienkach perspektíva výchovy a vzdelávania na školách s vyučovacím jazykom maďarským v podmienkach suverénnej Slovenskej republiky bude neustále prekonávať samé ťažkosti. Ďalej sa navrhovaným ustanovením ustanovuje, že v súkromných a cirkevných školách sa podľa tohto zákona vyučuje podľa učebných plánov a učebných osnov, ktoré vydal zriaďovateľ školy po schválení Ministerstvom školstva Slovenskej republiky. Vychádza sa zo skutočnosti, že vo veciach všeobecne pedagogických pôsobnosť voči týmto školám vykonáva Ministerstvo školstva Slovenskej republiky. Uvedené ustanovenie je v súčasnosti premietnuté vo všeobecne záväzných právnych predpisoch v § 3 ods. 1 vyhlášky Ministerstva školstva Slovenskej republiky číslo 536/1990 Zb. o zriaďovaní a činnosti cirkevných škôl a v § 5 ods. 1 vyhlášky Ministerstva školstva Slovenskej republiky číslo 280/1994 o súkromných školách. Je žiaduce, aby uvedené ustanovenia boli kodifikované aj v zákone. Vážený pán predsedajúci, vážené kolegyne, kolegovia, pri predchádzajúcom rokovaní o tomto zákone naši maďarskí kolegovia hovorili o tom, že navrhujú iný spôsob riešenia skvalitnenia výučby slovenského jazyka v školách s vyučovacím jazykom maďarským. Odvolávali sa na údajný experiment od autoriek Skabelovej a Bónovej. Chcel by som vám zacitovať zo stanoviska oddelenia národnostného školstva Ministerstva školstva Slovenskej republiky k tomuto projektu: "1. Uvedený experiment nie je evidovaný ako experiment na Ministerstve školstva Slovenskej republiky v súlade so smernicou Ministerstva školstva a vedy Slovenskej republiky zo dňa 22. novembra 1993 na pokusné overovanie organizácie, foriem i obsahu výchovy a vzdelávania a spôsobu riadenia škôl a jeho realizácia na školách s vyučovacím jazykom maďarským nemá súhlas Ministerstva školstva Slovenskej republiky." Uvádza sa ako alternatívna metóda na vyučovanie slovenského jazyka na báze rozvoja komunikatívnych zručností a podľa metodickej príručky si majú žiaci osvojiť elementárny mikrojazyk, t. j. najdôležitejšie slová a slovné spojenia vetnej štruktúry. Obsah jednotlivých učebníc nekorešponduje však s týmito cieľmi, o čom je potom priložené obsiahlejšie stanovisko, s ktorým vás môžem v prípade záujmu oboznámiť. Uplatňovanie uvedenej metódy na školách s vyučovacím jazykom maďarským v Slovenskej republike sa uskutočňuje s podporou Nadácie Open Society Fond a Nadácie Fórum v Dunajskej Strede. Používané učebnice a pracovné zošity, ktoré boli vydané vo vydavateľstve Tera, Janáčkova 2, Bratislava, nemajú schvaľovaciu doložku Ministerstva školstva Slovenskej republiky a môžu sa používať iba ako podporné alternatívne učebnice a pracovné zošity. Nazdávam sa, že je to dostatočná informácia o tom, prečo uvedený experiment nemôžeme považovať za legitímny a je potrebné hľadať iný spôsob riešenia tohto problému. Ďakujem vám za pozornosť.</seg>
            </u>
            <u xml:id="ParlaMint-SK_1998-06-30-t1m49.u553" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u553.p1">Ďakujem predsedovi výboru pánu Paškovi. Prosím pána poslanca Tarčáka ako spoločného spravodajcu výborov, aby nás informoval o rokovaní v jednotlivých výboroch a o stanovisku gestorského výboru. Nech sa páči, pán poslanec.</seg>
            </u>
            <u xml:id="ParlaMint-SK_1998-06-30-t1m49.u554" who="#JozefTarčák.1959" ana="#regular">
               <seg xml:id="ParlaMint-SK_1998-06-30-t1m49.u554.p1">Vážený pán predsedajúci, kolegyne a kolegovia, dovoľte mi, aby som vám podal spoločnú správu výborov Národnej rady Slovenskej republiky o prerokovaní návrhu skupiny poslancov Národnej rady Slovenskej republiky na vydanie zákona, ktorým sa mení a dopĺňa zákon číslo 29/1984 o sústave základných a stredných škôl v znení neskorších predpisov, ktorý máte ako tlač 988, vo výboroch Národnej rady v druhom čítaní. Národná rada Slovenskej republiky v prvom čítaní návrhu zákona uznesením číslo 1086 z 13. 5. 1998 pridelila návrh skupiny poslancov Národnej rady Slovenskej republiky na vydanie zákona, ktorým sa mení a dopĺňa zákon číslo 29, Ústavnoprávnemu výboru Národnej rady Slovenskej republiky, Výboru Národnej rady Slovenskej republiky pre verejnú správu, územnú samosprávu a národnosti, Výboru Národnej rady Slovenskej republiky pre vzdelanie, vedu, kultúru a šport. Uvedené výbory prerokovali predmetný návrh zákona v lehote určenej v uznesení Národnej rady Slovenskej republiky. Iné výbory o návrhu zákona nerokovali. Gestorský výbor konštatuje, že do začatia rokovania o návrhu skupiny poslancov nedostal nijaké stanoviská podľa § 75 ods. 2 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky. K predmetnému návrhu zákona určené výbory Národnej rady Slovenskej republiky zaujali tieto stanoviská: Ústavnoprávny výbor Národnej rady Slovenskej republiky prerokoval návrh skupiny poslancov Národnej rady Slovenskej republiky na vydanie zákona, ktorým sa mení a dopĺňa zákon číslo 29 a na návrh poslanca pána Cupera hlasoval o návrhu uznesenia. Z celkového počtu 15 poslancov ústavnoprávneho výboru bolo prítomných 11 poslancov, za návrh uznesenia bolo 5 poslancov, 1 poslanec bol proti a 5 poslancov sa zdržalo hlasovania. Ústavnoprávny výbor neschválil predložený návrh uznesenia v súlade s § 52 ods. 4 zákona Národnej rady Slovenskej republiky o rokovacom poriadku. Iný návrh uznesenia nebol predložený. Výbor Národnej rady Slovenskej republiky pre verejnú správu, územnú samosprávu a národnosti v prijatom uznesení číslo 356 z 10. júna 1998 odporúča Národnej rade Slovenskej republiky návrh skupiny poslancov na vydanie zákona schváliť. Výbor Národnej rady Slovenskej republiky pre vzdelanie, vedu, kultúru a šport prerokoval návrh skupiny poslancov Národnej rady Slovenskej republiky na vydanie zákona, ktorým sa mení a dopĺňa zákon číslo 29, v druhom čítaní, ako aj návrh určeného spravodajcu pána Tarčáka na prijatie uznesenia. O navrhovanom uznesení výbor nehlasoval, lebo podľa § 52 ods. 2 zákona číslo 350 o rokovacom poriadku nebola prítomná nadpolovičná väčšina všetkých jeho členov. Z celkového počtu členov výboru 14 bolo prítomných 7 poslancov. Chcem povedať, že ma výbor splnomocnil, aby som predniesol návrh podľa § 83 ods. 2, § 84 ods. 2 a § 86 zákona číslo 350 o rokovacom poriadku, aby sme prikročili k tretiemu čítaniu. Ďakujem.</seg>
            </u>
            <u xml:id="ParlaMint-SK_1998-06-30-t1m49.u555" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u555.p1">Ďakujem pánu poslancovi Tarčákovi. Otváram rozpravu o tomto bode programu. Oznamujem vám, že písomne som dostal dve prihlášky, a to od rečníka povereného poslaneckým klubom pána Szigetiho zo Strany maďarskej koalície. Ďalej od pani Lazarovej. Čiže pani Lazarová a pán poslanec Szigeti. Pýtam sa, či sa niekto prihlasuje aj ústne. Začneme rokovať na základe príspevkov poslancov prihlásených písomne. Prosím pána poslanca Szigetiho.</seg>
            </u>
            <u xml:id="ParlaMint-SK_1998-06-30-t1m49.u556" who="#LászlóSzigeti.1957" ana="#regular">
               <seg xml:id="ParlaMint-SK_1998-06-30-t1m49.u556.p1">Vážený pán predsedajúci, milé kolegyne, vážení kolegovia, vážená pani ministerka, skôr než pristúpim k hodnoteniu predloženého zákona, dovoľte mi, aby som sa ešte vyjadril k spoločnej správe. Musím vyjadriť znepokojenie a protest Strany maďarskej koalície, pretože táto spoločná správa nezodpovedá skutočnosti, nezodpovedá tomu, akým spôsobom to bolo prijaté v gestorskom výbore, pretože pri hlasovaní v rámci gestorského výboru o predloženom návrhu uznesenia, dá sa povedať, celkové hlasovanie a predloženie uznesenia bolo zmätkové a zmanipulované. Stačí však k tomu azda toľko, že samotný výbor pre vzdelanie, vedu, kultúru a šport nebol schopný prijať k tomuto zákonu platné uznesenie, pretože výbor nebol uznášaniaschopný. To teda znamená, predpokladám, že gestorský výbor, keby bolo došlo za korektných podmienok k hlasovaniu, zaujme podobný názor, podobné uznesenie ako pri samotnom hlasovaní vo výbore. Ďalej by som sa chcel vyjadriť k tomu, že darmo som hľadal stanovisko vlády Slovenskej republiky k tomuto návrhu zákona, nenašiel som ho. Myslím si, že aj táto skutočnosť svedčí o tom, že vláda má isté pripomienky a isté výhrady voči tomuto zákonu, pretože v inom prípade, predpokladám, by sa bola vláda k tomuto zákonu vyjadrila. Teraz k samotnému zákonu. Nechcem sa opakovať, nechcem vymenovať všetky argumenty, ktoré som tu vymenoval pri prvom čítaní, ale myslím si, že tento zákon treba rozobrať, treba analyzovať z viacerých hľadísk. Predovšetkým z politického hľadiska, z politického aspektu, samozrejme, z odborného hľadiska a v ďalšom rade aj z hľadiska právneho, medzinárodnoprávneho a ústavnoprávneho hľadiska. Keď si zoberieme to prvé hľadisko, hľadisko politické, je jednoznačné, že tento zákon, táto novelizácia školského zákona je účelovou novelizáciou, politicky podfarbená novelizácia a jednoznačným účelom je v podstate diskriminácia občanov maďarskej národnosti a je to útok na národnostné školstvo, je to útok na práva občanov národnostných menšín, ktoré sú zakotvené v článku 34 ústavy. Samozrejme, súvisí to aj s programovým vyhlásením vlády a programom Slovenskej národnej strany. Táto strana sa usiluje o zavedenie tzv. alternatívneho vyučovania už 4 roky a v podstate teraz sme svedkami toho, že je to vlastne pokus o zavedenie alternatívneho vyučovania zo zákona. Dovoľte mi, aby som vám pripomenul niektoré vyjadrenia, niektoré prejavy alebo názory čelných predstaviteľov Slovenskej národnej strany. Sám pán predseda strany na poslednom sneme sa vyjadril v tom zmysle, že keby to záviselo od neho alebo od Slovenskej národnej strany, tak všetky školy na území Slovenskej republiky by boli školami s vyučovacím jazykom slovenským. Podobne sa k tejto problematike vyjadrila pred dvoma týždňami v publicistickej relácii Kroky prvá podpredsedníčka tejto strany pani Malíková. Dovoľte mi, aby som vám citoval vyjadrenie z minulého týždňa pána čestného podpredsedu tejto strany, ktorý sa vyjadril takto: "Ak by Slovenská národná strana získala vo voľbách 51 % hlasov, tak by ihneď zrušila školy s vyučovacím jazykom maďarským." Myslím si, že všetky citáty a všetky argumenty, ktoré som uviedol, jednoznačne svedčia o tom, že je to politicky podfarbená novelizácia zákona a napriek tomu, že podľa predkladateľov má táto novelizácia za cieľ zabezpečiť občanom patriacim k národnostným menšinám a etnickým skupinám zvýšenie úrovne ovládania štátneho jazyka, myslím si, že skutočným cieľom je vyvolávanie národnostnej nenávisti a vyostrenie národnostných konfliktov na juhu Slovenska v období predvolebnej kampane. Dúfam, že nedopadneme tak, ako sme dopadli včera, že včera bol schválený jeden zákon, ktorý do komunálnych volieb zavádza tzv. etnický princíp. Myslím si a predpokladám, že výsledok hlasovania o tomto zákone dnes bude iný. Dovoľte mi, aby som teraz zhodnotil predloženú novelizáciu zákona z odborného hľadiska. Súhlasím s tým, že treba novelizovať, vlastne nie novelizovať školský zákon, ale je potrebné vytvoriť nový školský zákon, pretože tento zákon je už zastaraný. V dôvodovej správe sa hovorí, že týmto zákonom sa riešia najnaliehavejšie problémy v oblasti školstva. Pri prvom čítaní som poukázal na to, že existuje rad iných veľmi dôležitých problémov, ktoré by bolo treba riešiť. A kto sledoval zasadnutie výboru pre vzdelanie, vedu, kultúru a šport minulý týždeň, tak má informácie, v akom stave je školstvo, nielen malé školstvo, ale aj vysoké školstvo, aj naše univerzity, koľko finančných prostriedkov by sme potrebovali na zabezpečenie plynulého chodu jednotlivých škôl. Myslím si, že Slovenská národná strana prostredníctvom svojej ministerky by mohla pomôcť rezortu školstva práve v tejto oblasti a nie predkladaním noviel školského zákona. V dôvodovej správe ďalej je uvedené, že návrh zákona nemá vplyv na štátny rozpočet a neuplatňuje nároky na pracovné sily a organizačné zabezpečenie. Podľa môjho posúdenia táto veta je zavádzajúca. Kto má isté skúsenosti z pedagogickej praxe, kto trošku vidí do vyučovacieho procesu, ten takúto vetu do dôvodovej správy napísať nemôže. Totiž, zoberme si prípad, ak by tento návrh prešiel. V dôvodovej správe je uvedené, že úplne na základe dobrovoľnosti budú mať žiaci možnosť vybrať si rozsah, ako sa chcú vzdelávať vo svojom jazyku. Systém národnostných škôl na území Slovenskej republiky vyzerá tak, že tieto školy sú predovšetkým v obciach. V jednotlivých triedach je 15, 18, 20 žiakov. Ak pripustíme, že si žiak vyberie dobrovoľne, dobrovoľným spôsobom jednu z tých predložených alternatív, sú tu 3 alternatívy. Prvá alternatíva hovorí o tom, že by sa mali vyučovať v štátnom jazyku slovenský jazyk a literatúra, dejepis, zemepis a geografia, druhá alternatíva pripúšťa, aby jednotlivé predmety boli pridané k týmto trom predmetom a tretia alternatíva pripúšta aj to, že okrem materinského jazyka by sa vyučovali v štátnom jazyku všetky predmety, čo by znamenalo, že v rámci jedného ročníka, dokonca v rámci jednej triedy by bolo treba žiakov deliť na tri skupiny. Pýtam sa vás: Kde na to zoberieme učiteľov? Kde na to zoberieme peniaze? Kde na to zoberieme priestory? To znamená, že táto veta, ktorá je tu uvedená, je zavádzajúca a nepravdivá, alebo je teda nepravdivá veta, že žiak si môže vybrať dobrovoľne, alebo potom neplatí tá druhá veta. Ďalej z vecného a odborného hľadiska návrh zákona hovorí o tom, aj v dôvodovej správe, že občanom patriacim k národnostným menšinám a etnickým skupinám sú momentálne povolené len dve možnosti, existujú dve možnosti. Citujem z dôvodovej správy - "buď sa vzdelávať len vo svojom jazyku, alebo len v štátnom jazyku". Táto prax je totiž zaužívaná vyše 50 rokov a myslím si, že občania patriaci k národnostným menšinám a etnickým skupinám proti tomu nemali nikdy žiadne výhrady. Bola to slobodná voľba. Rodič sa rozhodol a dieťa buď chodilo do slovenskej, alebo do maďarskej školy. Ak si zoberieme novelizáciu zákona, ak si zoberieme návrh predkladateľov, tak sa vypúšťa to právo, že žiak alebo rodič si môže vybrať vzdelanie vo svojom jazyku. Totiž podľa tejto novelizácie pre občanov patriacich k národnostným menšinám a etnickým skupinám ostanú štyri možnosti. Buď rodič dá svoje dieťa do školy s vyučovacím jazykom slovenským, alebo si vyberie jednu z tých možností, ktoré sú uvedené. Bohužiaľ, tá možnosť, ktorá tu existuje 54 rokov, alebo 53 rokov, je vypustená a myslím si, že práve tým je dotknutá ústava, tým je dotknutý článok 34 Ústavy Slovenskej republiky. Ďalej si myslím, že sú problémy, že predložená novelizácia zákona nie je v súlade ani s medzinárodnými dokumentmi. A podľa môjho posúdenia nie je v súlade s článkami 14, 15 a 19 Rámcového dohovoru o používaní jazyka národnostných menšín. Práve z tohto dôvodu v mene poslaneckého klubu Strany maďarskej koalície navrhujem, aby sme na základe rokovacieho poriadku v zmysle § 83 ods. 1 nepokračovali v prerokúvaní tejto novelizácie zákona. Na záver mi dovoľte ešte konkrétne pripomienky k slovám pána predsedu výboru pre vzdelanie, vedu, kultúru a šport. Spomínal, aká je situácia v oblasti používania učebníc, pretože táto novelizácia sa týka aj § 40, ktorá v doterajšom zákone pripúšťala používanie učebníc a učebných pomôcok, učebných textov neobmedzene. Pán predseda nám vytýkal, že na mnohých školách sa používajú aj učebnice, ktoré sú dovezené z Maďarskej republiky. Nemôžem vyhlásiť, že to v ojedinelých prípadoch nie je pravda. Existujú školy, kde sa vyučuje z učebníc, ktoré sú dovážané z Maďarskej republiky, ale hneď položím aj otázku prečo. Preto, že Slovenská republika, ministerstvo školstva nie je schopné zabezpečiť učebnice pre školy s vyučovacím jazykom maďarským. Dobre si pamätám, že aj z vlaňajšieho rozpočtu chýbalo vyše 65 miliónov korún na učebnice. Bohužiaľ, na školách s vyučovacím jazykom národností, konkrétne na školách s vyučovacím jazykom maďarským, práve v predmetoch dejepis, geografia nie sú učebnice v jazyku maďarskom, žiaci sú nútení študovať z kníh, ktoré nie sú ešte preložené. Samozrejme, že potom z toho vyplýva aj to, že sa snažia a usilujú sa zabezpečiť učebnice z iných zdrojov. Ale položil by som takú otázku: Keď vy, pán predseda výboru, navštívite slovenskú oblasť na území Maďarskej republiky, nezoberiete od nás učebnice, pomôcky, ktoré sa dajú využívať v rámci vyučovania? Myslím si, že to robíte aj vy, robíme to aj my poslanci za Stranu maďarskej koalície. A myslím si, že je to úplne v poriadku. A úplne na záver mi dovoľte ešte jednu poslednú argumentáciu. Pri prvom čítaní som zdôraznil, že aj sám pán premiér Mečiar sa vyjadril k tejto novele zákona v tom zmysle, že považuje túto novelizáciu zákona za protiústavnú. Myslím si, že jeho slová platia dodnes, a to, že platia, by som vám chcel zdôrazniť a zvýrazniť tým, že 11. mája sa vyjadril takto: "Návrh neprešiel rokovaním vlády a o tom vláda rokovať ani nebude. Takýto návrh už dvakrát bol odmietnutý vládou. Aj súčasný návrh je protiústavný." Ale aby sme mali istotu, že je to tak, tak jeden môj kolega napísal list podpredsedníčke vlády Slovenskej republiky ohľadom výroku pána premiéra a, samozrejme, bol zvedavý aj na výrok, názor podpredsedníčky vlády Slovenskej republiky pani Kataríny Tóthovej. A ona na ten list odpovedala toto: "Vážený pán poslanec, v súvislosti s Vaším listom zo dňa 13. mája 1998, ktorý ste vo veci návrhu novely školského zákona poslali predsedovi vlády Slovenskej republiky Vladimírovi Mečiarovi, si Vám dovoľujem oznámiť, že predseda vlády potvrdzuje platnosť svojho vyhlásenia zo dňa 11. mája 1998 urobeného pri okrúhlom stole na Úrade vlády Slovenskej republiky ohľadne novely školského zákona." Takže to, čo pán premiér povedal, platí dodnes, platí aj o názore podpredsedníčky vlády pani Kataríny Tóthovej. Takže ešte raz navrhujem v prerokúvaní tohto zákona v zmysle § 80 rokovacieho poriadku nepokračovať. Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u557" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u557.p1">Ďakujem pekne pánu poslancovi Szigetimu. V rámci poznámky sa prihlásil pán poslanec Prokeš a pán poslanec Hofbauer. Nech sa páči pán poslanec.</seg>
            </u>
            <u xml:id="ParlaMint-SK_1998-06-30-t1m49.u558" who="#JozefProkeš.1950" ana="#regular">
               <seg xml:id="ParlaMint-SK_1998-06-30-t1m49.u558.p1">Pán predsedajúci, z vystúpenia nášho vzácneho kolegu sa natíska niekoľko otázok. Prvá otázka znie, či dokáže vôbec rozoznať, čo je to alternatívne školstvo. Zákon jednoznačne definuje, čo tento pojem znamená. A pretože zamieňa dvojjazyčné školstvo s alternatívnym školstvom, tak to len dokazuje, že pán kolega Szigeti nečítal ani len zákon. Druhá sa natíska otázka, či povinnosť chodiť do školy je diskrimináciou. Podľa neho zrejme áno, je diskrimináciou vytvárať možnosť pre deti maďarsky hovoriacich rodičov a inojazyčných rodičov, teda nie slovenských, aby si dokonale osvojili štátny jazyk, aby z nich neboli občania druhej kategórie, ktorí sa nedokážu uplatniť na celom území Slovenskej republiky a vo všetkých profesiách. Nie je náhodou diskrimináciou zabraňovať im to? Nie je náhodou povinnosťou štátu vytvárať také podmienky, aby si každé dieťa, ktoré tu chodí do školy, mohlo dokonale osvojiť štátny jazyk? Veď toto je predsa povinnosťou štátu. Pán kolega, pokiaľ chcete mať čisto jednojazyčné, inojazyčné, nie slovenské školy, nech sa vám páči, obráťte sa na alternatívne školstvo, to je totiž to, čo vám dáva zákon, nie ministerstvo školstva. Môžete si založiť súkromné školy, môžete si založiť obecné, cirkevné školy. Nech sa vám páči.</seg>
            </u>
            <u xml:id="ParlaMint-SK_1998-06-30-t1m49.u559" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u559.p1">Ďakujem. Prosím predsedu výboru pána Hofbauera.</seg>
            </u>
            <u xml:id="ParlaMint-SK_1998-06-30-t1m49.u560" who="#RomanHofbauer.1940" ana="#regular">
               <seg xml:id="ParlaMint-SK_1998-06-30-t1m49.u560.p1">Pán Szigeti, to vaše vystúpenie bolo také zaujímavé, že by som ho odporúčal preložiť do angličtiny s dvoma zmenami, aby miesto maďarčiny ste tam uviedli španielčinu a, samozrejme, miesto slovenských škôl americké školy. A choďte to prednášať do Spojených štátov amerických, myslím, že by praskli od smiechu.</seg>
            </u>
            <u xml:id="ParlaMint-SK_1998-06-30-t1m49.u561" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u561.p1">Ďakujem. Pani poslankyňa Kolláriková.</seg>
            </u>
            <u xml:id="ParlaMint-SK_1998-06-30-t1m49.u562" who="#MelániaKolláriková.1943" ana="#regular">
               <seg xml:id="ParlaMint-SK_1998-06-30-t1m49.u562.p1">Ak dovolíte, kolegyne a kolegovia, nemôžem súhlasiť s tým, čo povedal kolega teraz, keď vystúpil, pretože táto novela, ktorú predkladajú poslanci, nie je v rozpore s Ústavou Slovenskej republiky. Môžem vám citovať článok 34. V článku 34 je uvedené: "Občanom patriacim k národnostným menšinám alebo etnickým skupinám sa za podmienok ustanovených zákonom zaručuje okrem práva na osvojenie si štátneho jazyka aj právo na vzdelanie vo svojom jazyku." Nikde nie je uvedené, aký počet hodín to znamená. Keď sa rozšíri výučba slovenského jazyka na školách patriacim národnostným menšinám o dva predmety, nehnevajte sa, nie je to likvidácia národnostného školstva, ale tu sa práve dáva možnosť deťom, ktoré absolvujú tieto školy, aby skutočne dobre ovládali tento jazyk a aby nemali problémy pokračovať v ďalšom štúdiu v školách alebo inde, trebárs umiestniť sa v zamestnaní po celom území Slovenskej republiky. Takže nehnevajte sa, kolegovia, ale tento zákon nie je v rozpore s ústavou, dokonca umožňuje si zlepšiť znalosti v jazyku. A ešte, keď sme už pri tom, tak sa vás môžem opýtať: Čo hovoríte na to, keď v Amerike, ktorá sa považuje za demokratický štát, z 2. na 3. júna sa na základe referenda zrušilo dvojjazyčné školstvo. Áno. A umožňuje sa vyučovať tým žiakom, ktorí sa chcú učiť aj vo svojom materinskom jazyku, na súkromných školách. My nič takéto nerobíme, len rozširujeme o dva predmety, dávame návrh rozšíriť o dva predmety výučbu v slovenskom jazyku. Takže to je veľký rozdiel.</seg>
            </u>
            <u xml:id="ParlaMint-SK_1998-06-30-t1m49.u563" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u563.p1">Ďakujem. S poznámkou sa prihlásil podpredseda parlamentu pán Andel.</seg>
            </u>
            <u xml:id="ParlaMint-SK_1998-06-30-t1m49.u564" who="#MariánAndel.1950" ana="#regular">
               <seg xml:id="ParlaMint-SK_1998-06-30-t1m49.u564.p1">Ďakujem, pán kolega, za udelené slovo. Chcel by som tu zdôrazniť, že táto novela zákona skutočne nie je politicky podfarbená. Predsa Slovenská národná strana, ktorá chcela, aby vzniklo samostatné Slovensko, ktorá chce, aby najmä tento národ mal podmienky na rozvíjanie sa, si uvedomuje, že nemôžeme niekomu inému zasa niečo zobrať, nejakým spôsobom ho diskriminovať. Ale pýtam sa, priatelia, skúsme sa zamyslieť, a myslím to veľmi seriózne a veľmi vážne: V čom je protiústavnosť tejto novely, keď my chceme, aby sa v slovenskom jazyku vyučovali dva predmety - dejepis a zemepis? Čo je v tom, pre boha živého, protiústavné? Nebudem veľmi dlho rozprávať, ale, priatelia, verte mi, priatelia z koalície aj z opozície, pretože každý ste mojím priateľom, sme poslanci, niečo musíme mať spoločné. Spoločné to, že každý z nás by chcel pre túto republiku to najlepšie, čo môže urobiť. Ozaj to nie je zákon, ktorý je diskriminačný, nie je to zákon, ktorý by bol namierený proti nejakej menšine. Teda ani proti maďarskej menšine. <vocal type="speaking"><desc>Reakcia poslancov z pléna.</desc></vocal> Rozprávam iba 45 sekúnd. Skutočne, pochopme tento princíp. Každý, kto hovorí, že tento zákon je protiústavný, buď neovláda ústavu, podčiarkujem to slovo každý, teda aj predstavitelia koalície, alebo nemá záujem riešiť problém, ktorý tu jednoducho je. Nehnevajte sa, sme trošku urazení, ak sa rozpráva v školách na slovenskom území o Feldvidéku. Ďakujem.</seg>
            </u>
            <u xml:id="ParlaMint-SK_1998-06-30-t1m49.u565" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u565.p1">Ďakujem. Predseda výboru pán Paška.</seg>
            </u>
            <u xml:id="ParlaMint-SK_1998-06-30-t1m49.u566" who="#JaroslavPaška.1954" ana="#regular">
               <seg xml:id="ParlaMint-SK_1998-06-30-t1m49.u566.p1">Vážené kolegyne, kolegovia, dovoľujem si uviesť na správnu mieru informáciu o spoločnej správe. Pán Szigeti hovoril, že nebola prijímaná korektne alebo že nezodpovedá priebehu rokovania vo výbore. Chcel by som podať informáciu, ako rokovanie prebiehalo. Vo Výbore Národnej rady Slovenskej republiky pre vzdelanie, vedu, kultúru a šport pri hlasovaní o správe, o stanovisku výboru skutočne výbor nebol uznášaniaschopný. Pretože neprijal platné uznesenie a rovnako neprijal platné uznesenie ani ústavnoprávny výbor, základom pre spoločnú správu bolo stanovisko Výboru Národnej rady Slovenskej republiky pre verejnú správu, územnú samosprávu a národnosti, ktorý prijal platné uznesenie s odporúčaním tento návrh prijať a prerokovať. Uvedené platné uznesenie sa stalo základom pre spoločnú správu a pri hlasovaní o takto znejúcej spoločnej správe bol gestorský výbor uznášaniaschopný. Za túto spoločnú správu hlasovalo, ak si dobre pamätám, 7 poslancov, pričom proti hlasovalo 5 poslancov. Ale v zápise to určite bude. To znamená, znenie správy je v poriadku, je to korektné a myslím si, že zodpovedá priebehu rokovania vo výbore. Ďalej by som si dovolil zareagovať na stanovisko kolegu z Maďarskej koalície. Nikdy sme nepovedali, že jediným možným riešením problému skvalitnenia výučby slovenského jazyka na školách s vyučovacím jazykom menším musí byť práve toto riešenie, ktoré navrhujeme. Očakávali sme, že politické strany, či už koaličné, alebo opozičné, ktoré nesúhlasia s týmto zákonom, alebo s touto našou predlohou, predložia alternatívne, iné riešenie, ktoré by tento problém dokázalo riešiť. Myslím si, že všetci vieme, že súčasný stav nie je dobrý a riešenie, ktoré predtým navrhovala a stále navrhuje Maďarská koalícia a jej poslanci, s používaním metódy autoriek Skabelovej a Bónovej nepovažujeme za dobré. Chcel by som uviesť aj prečo. Vzhľadom na to, že viacerí z vás určite nepoznáte tieto učebnice a túto metódu, dovolím si vám opísať, ako prebieha vyučovanie. Učebnica slovenského jazyka je určená pre žiakov 1. ročníka základných škôl s vyučovacím jazykom maďarským, v ktorých sa maďarský jazyk vyučuje ako materinský jazyk. Vyučovanie slovenského jazyka je podľa metodickej príručky v 1. ročníku pre žiakov maďarskej národnosti uvádzané ako druhý jazyk, čo v praxi znamená, že sa vyučuje ako cudzí jazyk. Zaradenie slovenského jazyka v znení metodickej príručky ako druhého jazyka je v rozpore so znením zákona Národnej rady Slovenskej republiky číslo 270/1995 Z. z. o štátnom jazyku Slovenskej republiky, kde § 1 ods. 2 hovorí, že "štátny jazyk má prednosť pred ostatnými jazykmi používanými na území Slovenskej republiky a je výrazom suverenity Slovenskej republiky i všeobecným dorozumievacím prostriedkom jej občanov". Znenie § 4 ods. 1 citovaného zákona uvádza, že "iný ako štátny jazyk je vyučovacím a skúšobným jazykom iba v rozsahu ustanovenom osobitnými predpismi". To znamená, že tu by sa malo aj zohľadniť postavenie slovenského jazyka pri výučbe. Učivo slovenského jazyka v 1. ročníku základných škôl s vyučovacím jazykom maďarským je podľa metodickej príručky autoriek Skabelovej a Bónovej v časovo-tematickom pláne rozvrhnuté na 4 vyučovacie hodiny týždenne. Obsah učiva a jeho náročnosť je podľa autoriek príručky zameraný tak, že si žiaci osvojujú elementárny mikrojazyk, t. j. najdôležitejšie slová, slovné spojenia a vetné štruktúry. Paradoxne s citovaným tvrdením však autorky metodickej príručky túto skutočnosť nedodržiavajú. Predovšetkým nie je definovaný rozsah základnej slovnej zásoby, ktorú má zvládnuť žiak 1. ročníka, ak sa slovenský jazyk učí ako druhý jazyk. Pritom autorky učebnice podsúvajú žiakom 1. ročníka nespisovné slová, napríklad baganča, ďalej zložené slová ničnerobenie, cudzie slová Čaba, Ubul, Aurel, Ervín atď., slová, ktoré slovnú zásobu žiaka 1. ročníka významovo neobohacujú a dajú sa nahradiť inými výrazmi slovenského jazyka, napríklad v piesňach hej-hó, holári, hopa, ktoré pripomína hajrá, hajrá. Uvedené piesne nepatria pritom k detským piesňam z pôvodnej slovenskej tvorby, pomocou ktorých sa žiaci primerane veku esteticky, kultúrne a duchovne rozvíjajú a uvedomujú si kultúrne hodnoty svojich predkov. Autorky učebnice mohli použiť adekvátne slovenské ľudové piesne Tancuj, tancuj alebo iné riekanky a vyčítanky. V textoch básní, napríklad Malý Imi, sú použité nevhodné slová, násilné tvorenie veršov, texty pôsobia tvrdo a umelo, bez výchovného aspektu. Uvedené texty básní a piesní potláčajú akúkoľvek krásu a ľubozvučnosť slovenského jazyka a jeho prirodzenú melodickosť. Autorky učebnice výberom nevhodných slov a násilným tvorením veršov predstavujú žiakom slovenský jazyk ako jazyk zbytočne ťažký. Učivo slovenského jazyka v 1. ročníku základných škôl s vyučovacím jazykom maďarským je svojím tematickým zameraním orientované na získanie základných komunikatívnych poznatkov bez akýchkoľvek náznakov výchovy k slovenskej štátnosti, štátnej príslušnosti a úcte k rodnej vlasti. Učebnica neposkytuje žiakom elementárne poznatky o Slovenskej republike a neuvádza a nevysvetľuje pojmy ako štátny znak, zástava, štátna hymna, vlasť, hlavné mesto, sídlo prezidenta atď. Porovnaním učiva v zostavenom Šlabikári pre 1. ročník od autorov Nemčíkovej a kol. a obsahu učiva v učebnici Slovenského jazyka pre 1. ročník od autoriek Skabelovej a Bónovej je možné pochopiť zámer autorov uvedených učebníc vo vzťahu k slovenskej štátnosti a výchovy k úcte k rodnej vlasti. Výber učiva, ktorý hovorí o Bratislave ako hlavnom meste, vytvára obraz hlavného mesta ako mesta asi v tom zmysle, že znakom hlavného mesta je, ak má mesto električky, lunapark, divadlo a zoologickú záhradu. Ináč povedané, pre naše deti maďarskej národnosti má byť hlavné mesto Slovenska mestom, kde žijú tučniaky, opice a osly. Z týchto dôvodov sa nazdávam, že nie je dobré sa odvolávať na túto učebnicu ako vhodný učebný prostriedok. Ďakujem.</seg>
            </u>
            <u xml:id="ParlaMint-SK_1998-06-30-t1m49.u567" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u567.p1">Ďakujem. S poznámkou sa hlási pán poslanec Nagy László.</seg>
            </u>
            <u xml:id="ParlaMint-SK_1998-06-30-t1m49.u568" who="#LászlóA.Nagy.1948" ana="#regular">
               <seg xml:id="ParlaMint-SK_1998-06-30-t1m49.u568.p1">Ďakujem pekne. Vážený pán predseda výboru, ja by som vám chcel položiť iba jednu otázku v súvislosti s vyučovacou metódou pani Bónovej a Skabelovej. Dobre sa pamätáte, však, pán predseda, keď sme pred troma týždňami sedeli v relácii Kroky v televízii a vtedy ste mi ani vy, ani pán redaktor nedali možnosť reagovať k tejto otázke. Vzápätí na chodbe a potom na dvore televízie som vás srdečne pozýval do školy, kde vyučujú pani Bónová a pani Skabelová tieto metódy, a vy ste sa tvárili, akoby ste nemali záujem navštíviť túto školu. A ja som vám položil druhú otázku, pán predseda, že si to nemôžete dovoliť, lebo je volebná kampaň. Ale nechcete jednoducho vidieť a vedieť... <vocal type="speaking"><desc>Reakcia z pléna.</desc></vocal> Neskáčte mi do reči, nevyrušujte ma.</seg>
            </u>
            <u xml:id="ParlaMint-SK_1998-06-30-t1m49.u569" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u569.p1">Máte ešte 53 sekúnd.</seg>
            </u>
            <u xml:id="ParlaMint-SK_1998-06-30-t1m49.u570" who="#LászlóA.Nagy.1948" ana="#regular">
               <seg xml:id="ParlaMint-SK_1998-06-30-t1m49.u570.p1">Ďakujem pekne. Teraz sa vás opýtam: Prečo ste nenavštívili aspoň jednu školu, aspoň jednu národnostnú školu, kde sa vyučuje podľa tejto metódy a veľmi úspešne? Prečo vaši poslanci chodili kontrolovať niečo iné, a nie spôsob vyučovania slovenského jazyka na národnostnej škole? To je prvá poznámka. Druhá poznámka. Prosím váženú snemovňu, aby si uvedomila, že táto metóda prvýkrát bola vypracovaná na Ústrednom výbore Komunistickej strany Slovenska v roku 1980 pod vedením ideologického tajomníka súdruha Ľudovíta Pezlára. Dnes predkladá takýto návrh zákona Slovenská národná strana.</seg>
            </u>
            <u xml:id="ParlaMint-SK_1998-06-30-t1m49.u571" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u571.p1">Pán poslane Moric - faktická poznámka.</seg>
            </u>
            <u xml:id="ParlaMint-SK_1998-06-30-t1m49.u572" who="#VíťazoslavMóric.1946" ana="#regular">
               <seg xml:id="ParlaMint-SK_1998-06-30-t1m49.u572.p1">Ďakujem za slovo. Prosil by som vás, pán podpredseda, aby ste dodržiavali rokovací poriadok. Pán kolega Nagy sa nemal čo pýtať pána predsedu výboru. On má právo a nárok na poznámku k tomu, čo povedal pán Szigeti. A to, čo tu rozprával, to je o ničom.</seg>
            </u>
            <u xml:id="ParlaMint-SK_1998-06-30-t1m49.u573" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u573.p1">No, myslel som si, že ste sa prihlásili aj s nejakým vecným problémom.</seg>
            </u>
            <u xml:id="ParlaMint-SK_1998-06-30-t1m49.u574" who="#VíťazoslavMóric.1946" ana="#regular">
               <seg xml:id="ParlaMint-SK_1998-06-30-t1m49.u574.p1">To je veľmi vecný problém, keď nedodržiavate rokovací poriadok, pán predsedajúci.</seg>
            </u>
            <u xml:id="ParlaMint-SK_1998-06-30-t1m49.u575" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u575.p1">Ďakujem vám pekne. Prosím, pán poslanec Kováč - faktická poznámka.</seg>
            </u>
            <u xml:id="ParlaMint-SK_1998-06-30-t1m49.u576" who="#RomanKováč.1940" ana="#regular">
               <seg xml:id="ParlaMint-SK_1998-06-30-t1m49.u576.p1">Vážený pán predsedajúci, chcem obhájiť vaše vedenie schôdze, pretože pán poslanec Paška vystúpil ako predkladateľ zákona a vtedy je to rozprava a vtedy má právo vystúpiť v tejto rozprave. Prosím, treba si preštudovať rokovací poriadok. Ale ja práve teraz budem mať na pána predkladateľa otázku. Pán poslanec, rád by som vedel, čie odborné stanovisko k tejto metóde ste čítali. Či to je váš odborný názor, alebo je to odborné stanovisko nejakého pracoviska. To je prvá otázka. Druhá otázka: Je táto metóda zhodnotená slovenskými vysokými pedagogickými školami a s akým výsledkom? Či máte ich správu. To je druhá otázka. Tretia otázka: Či máte správu od pedagogických pracovísk, ako napomôže znalosť alebo vyučovanie povedzme zemepisu znalostiam slovenských výrazov z oblasti prírodopisu, fyziky, chémie a ďalších. Či nie je vhodnejšie na uplatnenie práva naučiť slovenský jazyk rozšíriť vyučovanie slovenského jazyka napríklad o hodiny konverzácie, ale rozšíriť tieto konverzačné hodiny tak, aby sa termíny, ktoré sa v doobedňajších hodinách učili maďarsky, poobede zopakovali v slovenskom jazyku, aj väzby. Takže tie 4 odborné posudky: Kto vypracoval tento? Či je vypracovaný odborný posudok na vami navrhovaný spôsob, či to výrazne zlepší znalosti vo všetkých oblastiach slovenčiny. A ako sa stavajú k obidvom možným rozšírenia výučby slovenčiny naše pedagogické renomované či už výskumné ústavy, ale aj fakulty, ktoré vlastne pripravujú učiteľov do praxe. Ďakujem pekne. A chcem znovu potvrdiť, že pán predsedajúci vedie v tejto fáze schôdzu v súlade s rokovacím poriadkom.</seg>
            </u>
            <u xml:id="ParlaMint-SK_1998-06-30-t1m49.u577" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u577.p1">Ďakujem. Prihlásila sa v rámci tejto časti diskusie pani ministerka. Nech sa páči. Ministerka školstva SR E. Slavkovská: Ďakujem pekne. Vážený pán predsedajúci, vážené pani poslankyne, vážení páni poslanci, nebudem odpovedať na otázky, ktoré tu mali poslanci, ale chcela by som skôr dodať určité veci, ktoré môžu ozrejmiť, prečo takýto zákon je potrebný. V prvom rade trvám na tom, že tento zákon nemá nárok na rast štátneho rozpočtu. On by mal nárok iba vtedy, keby učitelia, ktorí vyučujú na školách s vyučovacím jazykom maďarským, neovládali jazyk slovenský a ak by sme prešli k tejto novele zákona, že dejepis a zemepis by sa učil v jazyku slovenskom, tak by sme tam museli prijímať iných učiteľov, ktorí by dokázali vyučovať dejepis a zemepis v jazyku slovenskom. Ale ja počúvam štyri roky od pánov poslancov Maďarskej koalície, že slovenský jazyk sa tu ovláda. Predpokladám, že každý učiteľ, ktorý teraz prednáša dejepis, zemepis v maďarčine, nebude mať absolútne žiadne problémy a bude zvládať tieto predmety aj v slovenskom jazyku. V čom by potom asi bol nárast na štátny rozpočet? Určite nedôjde k takej situácii, že by prišlo k tej tretej alternatíve, že by všetci žiaci požiadali, alebo aspoň nejakí žiaci, že by požiadali, aby sa mohli vyučovať iba čisto v slovenskom jazyku, pretože ak by takí existovali, tak tí sa prihlásia do slovenských škôl. Takže toto nám jednoducho nehrozí. Čo sa týka konverzácie, už roky sa skúša, ešte aj pred mojím účinkovaním na ministerstve školstva sa skúšali rôzne metódy, ako zlepšiť úroveň vyučovania slovenského jazyka na školách s vyučovacím jazykom maďarským. Boli vyskúšané rôzne metódy. Ani jedna metóda nepriniesla žiadny výsledok, a to sa týka aj tej metódy, o ktorej sa tu teraz hovorí, pretože aj táto posledná metóda Skabelovej a Bónovej - prepáčte, ak to zle čítam - stále počíta iba s tým, že slovenský jazyk sa má vyučovať na školách ako cudzí jazyk. Akákoľvek metóda, aj táto metóda, ak je stavaná na tej filozofii, že ide o výučbu cudzieho jazyka, nemôže vo výraznej miere skvalitniť vyučovanie slovenského jazyka. A keď už hovorím o tejto novej metóde, hneď musím povedať, že zbytočné sú tu nejaké otázky, či máme správy o tom, aká je úspešná táto metóda, pretože pri používaní tejto metódy neboli splnené základné požiadavky, ktoré sa vždy pri každom experimente musia spĺňať. Totiž, ak má byť nejaký experiment aplikovaný v štátnych školách, tak musí vychádzať zo smernice ministerstva školstva z 22. novembra 1993 na pokusné overovanie organizácie foriem i obsahu výchovy a vzdelávania a spôsobu riadenia škôl, a to najmä článok 2 ods. 1, ktorý ustanovuje: "Pokusné overovanie na školách uvedených v článku I ods. 1 riadi Ministerstvo školstva Slovenskej republiky." Overovanie tejto metódy neriadi ministerstvo školstva, takže neviem, o čom sa tu vlastne "bavíme". A keďže ministerstvo školstva ani neriadi overovanie tejto metódy, tak nie sú mu známi ani garanti. Každý experiment, ktorý sa uplatňuje, musí mať svojich garantov. Ministerstvo potom môže komunikovať s týmito garantmi experimentu, ktorí mu podávajú správy o tom, ako tento experiment prebieha a aká je jeho úspešnosť. Nejaké správy aj od renomovaných učiteľov, pokiaľ neboli stanovení ako garanti, vlastne nespĺňajú tie požiadavky, ktoré my potrebujeme. Ja by som tu mohla vymenovať rad vecí, ktoré absentujú, pretože ministerstvo školstva nemá tento experiment zavedený ako experiment, pretože nebol dodržaný ani článok II ods. 2, ktorý ustanovuje garantov. Medzi týmito garantmi sú výskumné ústavy rezortu školstva, vysoké školy pripravujúce učiteľov, príslušné ústavy Slovenskej akadémie vied a vzdelávacie inštitúcie iných rezortov. Žiadny takýto garant nebol ustanovený. To by bolo k tej metóde. Teraz ešte na podporu tejto novely by som chcela uviesť jedno: Nehovorme tu o politike, pretože ak tu začneme hovoriť o politike, tak tu vytiahnem svoju jednu skúsenosť, keď páni poslanci za Maďarskú koalíciu boli prítomní, keď som bola na stretnutí v Dunajskej Strede s učiteľmi, na pracovnom stretnutí, kde sa proste seriózne najprv začalo debatovať o tom, že nechcú, aby sa dejepis vyučoval v slovenskom jazyku, a odôvodňovali mi to tým, že na dejepise sa vyučujú žiaci k národnej hrdosti. A keďže oni majú národnosť maďarskú, tak chcú, aby sa dejepis vyučoval v maďarskom jazyku. Povedala som: Áno, s tým súhlasím, že na dejepise sa vyučuje k národnej hrdosti, ale na dejepise sa vyučuje aj k láske k vlasti. A vlasťou každého človeka, aj občana maďarskej národnosti, je Slovensko. Ak páni poslanci teraz nebudú klamať, tak mi dajú za pravdu, keď som toto povedala, tak v tej sále, kde bolo 300 ľudí, zaznel smiech. Čiže bolo im na smiech to, že teda tam treba vyučovať lásku k vlasti, ktorou je Slovensko. My sme na základe tohto potom urobili, resp. školská inšpekcia urobila overovanie úrovne vyučovania dejepisu na vybraných školách v rámci Slovenskej republiky, aj na slovenských školách, na rusínskych školách, aj na školách s vyučovacím jazykom maďarským. Teraz len poviem určité závery z overovania dejepisu na školách s vyučovacím jazykom maďarským, pretože o tom tu rozprávame. Tak ako som povedala, vyučovanie dejepisu má podporovať vyučovanie k národnej hrdosti, k vlastenectvu, ale aj láske k regiónu, v ktorom žijem. Majú sa tam vyučovať aj regionálne dejiny. Podľa našich konkrétnych výsledkov, mám tu uvedené aj školy, dovolím si to prečítať: Školská inšpekcia zistila napríklad v okrese Komárno absolútnu absenciu vytvárania pozitívneho vzťahu k národným slovenským dejinám v súlade s cieľmi učebných osnov, pretože v učebných osnovách máme toto zakotvené. Absolútne to tam absentuje. To isté v okrese Nové Zámky, kde sa teda nedotýkajú ani regionálnej oblasti, hoci znovu to máme zakotvené v učebných osnovách. No a nástenky, ktoré majú podporovať výučbu dejepisu, v obidvoch prípadoch, aj v okrese Komárno, aj v okrese Nové Zámky, boli vyslovene zamerané na osobnosti maďarských dejín - ani jedna osobnosť slovenských dejín sa tam nevyskytla - a na 150. výročie maďarskej revolúcie v roku 1848. My sme tam dokonca potom na základe tejto inšpekcie navrhli aj určité účinné opatrenia, ktoré by to mali trošku zmierniť, a následná inšpekcia ukázala, že naše návrhy na opatrenia boli absolútne ignorované. Ďalší dôkaz: Vyučovanie dejepisu je vždy podporované aj rôznymi exkurziami. To je proste súčasť dejepisu, aby sa žiaci aj v teréne mohli oboznámiť s určitými vecami. Ak by sme porovnávali, tak školy s vyučovacím jazykom maďarským v absolútnej miere, alebo v prevažnej miere sa týchto dejepisných exkurzií zúčastňujú v zahraničí. Napríklad v školskom roku 1997/1998 žiaci Gymnázia z Bratislavy na Dunajskej ulici a zo Senca sa zapájali do historicko-literárnej súťaže na počesť 150. výročia maďarskej revolúcie, hoci máme, samozrejme, aj iks súťaží - Štúrove súťaže atď. -, ktoré prehĺbujú vyučovanie dejepisu a výchovu k vlasteneckému cíteniu. Žiaci z Gymnázia vo Veľkých Kapušanoch sa zúčastnili zase na súťaži Život Rákócziho II., ktorej vyhlasovateľom bola Rákócziho spoločnosť v Budapešti. Zasa žiadne súťaže, ktoré sa vyhlasujú u nás. Žiaci v okrese Rimavská Sobota sa zúčastnili súťaže Oživená minulosť, ktorá bola zameraná na vyslovene maďarské dejiny, a organizoval ju Csemadok. Toto všetko vieme na základe sťažností rodičov, ktoré boli doručené na ministerstvo školstva. Rodičov, ktorí si nepriali účasť svojich detí na oslavách 150. výročia maďarskej revolúcie, ktorú organizovali riaditelia škôl autobusovými zájazdmi do obce Igric v Maďarskej republike. Odôvodnenie, prečo sa žiaci s vyučovacím jazykom maďarským nezúčastňujú napríklad na rôznych expozíciách a múzeách Slovenskej republiky, bolo takéto, citujem: "Žiaci neovládajú natoľko slovenský jazyk, aby porozumeli výkladu v rôznych múzeách a expozíciách na Slovensku." Myslím si, že toto hovorí za všetko. Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u578" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u578.p1">Ďakujem pani ministerke. S poznámkou sa hlásia pán Szigeti, Nagy, Duka-Zólyomi. Nech sa páči, pán poslanec Szigeti.</seg>
            </u>
            <u xml:id="ParlaMint-SK_1998-06-30-t1m49.u579" who="#LászlóSzigeti.1957" ana="#regular">
               <seg xml:id="ParlaMint-SK_1998-06-30-t1m49.u579.p1">Vážená pani ministerka, chápem vás, že s obrovskou vehemenciou obhajujete vašou stranou predloženú novelizáciu zákona, ale bol by som radšej, keby som tu mal možnosť počuť od vás ako člena vlády Slovenskej republiky stanovisko vlády k predloženému návrhu novelizácie zákona, pretože doteraz je tu taká zaužívaná prax, že vláda sa vyjadruje vždy k jednotlivým zákonom. Na druhej strane sa vám pokúsim vysvetliť, prečo to ide na úkor štátneho rozpočtu. Ak v jednej triede je 20 žiakov a polovica sa rozhodne, že chce mať matematiku v maďarčine a druhá polovica chce mať matematiku v slovenčine, pretože má na to právo podľa dôvodovej správy, tak k tomu potrebujete dvoch učiteľov. Nemôže súčasne vyučovať ten istý človek v tom istom priestore a v tom istom čase. Sú potrební dvaja ľudia a treba ich zaplatiť, treba zabezpečiť priestor. A čo sa týka tej novej metódy, o ktorej sa tu hovorilo, bývalá riaditeľka odboru pre školstvo na národnostne zmiešanom území pozná túto metódu a toho času sa vyjadrovala k tej metóde veľmi pozitívne. A ak mám dobré informácie, tak aj jeden zo 150 poslancov Národnej rady Slovenskej republiky sa zúčastnil na takej hodine a mal som také informácie, že má tiež pozitívny názor na túto tému. Doteraz neviem, z akého dôvodu vláda nezaujala k tomu stanovisko.</seg>
            </u>
            <u xml:id="ParlaMint-SK_1998-06-30-t1m49.u580" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u580.p1">Ďakujem. Nech sa páči, pán poslanec Nagy.</seg>
            </u>
            <u xml:id="ParlaMint-SK_1998-06-30-t1m49.u581" who="#LászlóA.Nagy.1948" ana="#regular">
               <seg xml:id="ParlaMint-SK_1998-06-30-t1m49.u581.p1">Ďakujem pekne. Vážená pani ministerka, buďte taká láskavá a povedzte, aké je vaše stanovisko k stanovisku predsedu vlády Vladimíra Mečiara, podľa ktorého tento návrh je protiústavný. Váš názor je aký? To je po prvé. Po druhé, dovoľte mi dve poznámky. V slovenčine sa hovoria "dva odstavce", ale nie "dve odstavce". A po druhé, tiež taká jazykovedná poznámka a historická poznámka. V slovenčine sa nehovorí "Rákóczi dve", ale "Rákóczi II. <note>druhý</note>". Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u582" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u582.p1">Bol by som rád, páni poslanci, invektívy a urážky nepatria do vecnej náplne argumentov. Ďakujem vám. Pán Duka-Zólyomi sa prihlásil s faktickou poznámkou.</seg>
            </u>
            <u xml:id="ParlaMint-SK_1998-06-30-t1m49.u583" who="#ÁrpádDuka-Zólyomi.1941" ana="#regular">
               <seg xml:id="ParlaMint-SK_1998-06-30-t1m49.u583.p1">Ďakujem pekne, vážený pán predsedajúci. Vážená pani ministerka, vaše vystúpenie bolo "fenomenálne". Takýmto spôsobom chcete získať občanov a rodičov maďarskej národnosti na svoju stranu? A mám aj jednu konkrétnu otázku: Podľa akých zásad a predstáv sa riadite, ak tvrdíte, že slovenský jazyk nie je cudzí jazyk pre deti inej národnosti ako slovenskej? Predsa pre každého človeka existuje jeden jediný materinský jazyk a každý ďalší jazyk, s ktorým sa dostane do styku, je preňho cudzí jazyk. Táto definícia je veľmi jednoduchá. A ešte jedna poznámka. Deti z maďarských škôl tiež chodia na rôzne súťaže, napríklad v cudzích jazykoch ako anglický jazyk alebo nemecký jazyk atď., a sú veľmi úspešné. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u584" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u584.p1">Ďakujem. Pani poslankyňa Garajová.</seg>
            </u>
            <u xml:id="ParlaMint-SK_1998-06-30-t1m49.u585" who="Garajová, E." ana="#regular">
               <seg xml:id="ParlaMint-SK_1998-06-30-t1m49.u585.p1">Vážený pán predsedajúci, vážená pani ministerka, vážené kolegyne, kolegovia, chcem povedať, že súhlasím úplne so všetkým, čo povedala pani ministerka školstva, má pravdu, a chcem dodať pár slov ako filológ k vyučovacej metóde jazykov. Najúspešnejšou metódou vyučovania jazykov, ktorú uznávajú všetci lingvisti sveta, je priama metóda, t. j. v prvom rade vyučujúci toho jazyka, cudzieho jazyka, by mal byť človek, ktorému je ten jazyk materinským jazykom. My sme sa zatiaľ neodvážili zaviesť túto priamu metódu do vyučovania, lebo by ste boli protestovali viac ako doteraz. A konečne vždy, keď chceme nejakým spôsobom zlepšiť úroveň komunikatívnych schopností žiakov maďarskej národnosti, ktorá je skutočne veľmi slabá, tak ste proti, vyzývate dokonca k občianskej neposlušnosti. A ja som presvedčená, že chcete držať občanov maďarskej národnosti i naďalej v akomsi "jazykovom gete". A vám to zrejme vyhovuje. Ďakujem.</seg>
            </u>
            <u xml:id="ParlaMint-SK_1998-06-30-t1m49.u586" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u586.p1">Ďakujem. Pán predseda výboru Hofbauer.</seg>
            </u>
            <u xml:id="ParlaMint-SK_1998-06-30-t1m49.u587" who="#RomanHofbauer.1940" ana="#regular">
               <seg xml:id="ParlaMint-SK_1998-06-30-t1m49.u587.p1">Slovenčina na Slovensku bola cudzím jazykom v minulom storočí za Rakúsko-uhorskej monarchie. V súčasnosti slovenčina na Slovensku nie je cudzím jazykom a nikdy ani nebude pre Slovákov, pre Maďarov, pre Číňanov, Rakúšanov, Nemcov, Francúzov, "Hotentótov", Indiánov alebo Eskimákov. Takže to si tu vyjasnime. Myslím, že väčšine to vyjasňovať netreba, ale tomu pravému opozičnému krídlu poslaneckého zboru hej.</seg>
            </u>
            <u xml:id="ParlaMint-SK_1998-06-30-t1m49.u588" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u588.p1">Ďakujem pekne. Z ďalších písomne prihlásených je to pani poslankyňa Lazarová. Vzhľadom na to, že pani poslankyňa Lazarová tu nie je, bol by som rád, keby sa ústne prihlásili tí, ktorí sa chcú zúčastniť tejto diskusie. Pán poslanec Moric, čo chcete?</seg>
            </u>
            <u xml:id="ParlaMint-SK_1998-06-30-t1m49.u589" who="#VíťazoslavMóric.1946" ana="#regular">
               <seg xml:id="ParlaMint-SK_1998-06-30-t1m49.u589.p1">Chcel by som dať technickú otázku pani ministerke k jej diskusnému príspevku.</seg>
            </u>
            <u xml:id="ParlaMint-SK_1998-06-30-t1m49.u590" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u590.p1">Prosím vás pekne, mám takú predstavu, bol by som rád, keby sme písomné prihlášky uzavreli, ústne sa prihlásili a pokračovali by sme v diskusii po 15.00 hodine po hodine otázok a odpovedí. Preto chcem uzavrieť aj ústne prihlášky. Prosím, kto sa ústne prihlasuje? Pán poslanec Slota, pani poslankyňa Kolláriková, pán poslanec Ftáčnik, pán poslanec Šepták. Pani poslankyňa Lazarová. Pán poslanec Moric. Pán poslanec Moric, vy chcete mať technickú poznámku, nech sa páči. Dajte pánu poslancovi Moricovi možnosť hovoriť.</seg>
            </u>
            <u xml:id="ParlaMint-SK_1998-06-30-t1m49.u591" who="#VíťazoslavMóric.1946" ana="#regular">
               <seg xml:id="ParlaMint-SK_1998-06-30-t1m49.u591.p1">Ďakujem veľmi pekne za slovo. Pani ministerka, vy ste vo svojom prejave spomenuli tie veci, ktoré ste spomenuli. So všetkým, čo ste hovorili, súhlasím. Len by som chcel vedieť, aký je časový horizont, akú predstavu má ministerstvo o časovom horizonte znižovania počtu škôl s vyučovacím jazykom maďarským až na ich nulovú hodnotu. Ja si totiž myslím, že v štáte by sa malo vyučovať štátnym jazykom. Len v školách, kde sa vyučuje štátnym jazykom, by mal tieto školy platiť štát. Kde sa vyučuje iným jazykom ako štátnym, mali by to byť súkromné školy, ktoré by si zaplatili príslušní rodičia, ktorí chcú, aby ich deti boli vychovávané v inom jazyku ako v štátnom jazyku. Prosím vás, chcel by som vedieť, aký je horizont znižovania počtu maďarských škôl, alebo škôl s vyučovacím jazykom maďarským na Slovensku a v akom období tento počet škôl bude nulový. Kedy sa na štátnych školách na Slovensku bude vyučovať len v štátnom jazyku?</seg>
            </u>
            <u xml:id="ParlaMint-SK_1998-06-30-t1m49.u592" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u592.p1">Prosím vás prekne, pretože je určitý časový odstup a aby zbytočne neprišlo k nejakým kontrastným vystúpeniam, zopakujem, kto sa prihlásil ústne do rozpravy: pán poslanec Slota, pani poslankyňa Kolláriková, pán poslanec Ftáčnik, pán poslanec Šepták, pani poslankyňa Lazarová. Tým uzatváram možnosť prihlásiť sa do rozpravy. Ďakujem. Prajem vám dobrú chuť.</seg>
            </u>
            <note type="comment">Po prestávke.</note>
            <u xml:id="ParlaMint-SK_1998-06-30-t1m49.u593" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u593.p1">Pani poslankyne, páni poslanci, otváram bod programu hodina otázok. Na začiatku len pripomeniem, že pri tomto bode programu budeme postupovať podľa § 24 ods. 6 a § 131 zákona o rokovacom poriadku. Zo všetkých písomných otázok, ktoré ste odovzdali do stredy do 12.00 hodiny, určení overovatelia schôdze vyžrebovali poradie otázok na odpovede, ktorým sa budeme riadiť. Poradie otázok vám bolo oznámené na vývesnej tabuli. Ešte pripomínam, že na otázky pánov poslancov, ktorí nie sú prítomní v rokovacej miestnosti, členovia vlády odpovedať nebudú. Prosím teraz predsedu vlády pána Vladimíra Mečiara, aby mi z miesta oznámil, ktorí ministri koho budú zastupovať.</seg>
            </u>
            <u xml:id="ParlaMint-SK_1998-06-30-t1m49.u594" who="#VladimírMečiar.1942" ana="#regular">
               <seg xml:id="ParlaMint-SK_1998-06-30-t1m49.u594.p1">Vážený pán predseda parlamentu, vážené dámy a páni poslanci, zo zdravotných dôvodov a pre účasť na zahraničných služobných cestách je neprítomný pán Kozlík, zastupuje ho pán minister Maxon, pán podpredseda Kalman, zastupuje ho pán minister Tkáč, pán minister Sitek, zastupuje ho pán minister Krajči, pán minister Cagala, zastupuje ho pán minister Jasovský, pán minister Baco, zastupuje ho pán minister Zlocha a pán minister Mráz, zastupuje ho pán minister Bisák.</seg>
            </u>
            <u xml:id="ParlaMint-SK_1998-06-30-t1m49.u595" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u595.p1">Ďakujem, pán predseda. Prosím vás teraz, aby ste zaujali miesto pri rokovacom pulte. Pristúpime k odpovediam na vyžrebované otázky. Ako prvú otázku premiérovi kladie pán poslanec Fico. Pýta sa: "Vláda navrhuje, aby predsedu vlády volila Národná rada Slovenskej republiky. V návrhu to nie je. Tak uveďte, prosím, akou väčšinou sa predseda vlády bude voliť. Ide o taký malý nepodstatný detail, ale zaujíma ma."</seg>
            </u>
            <u xml:id="ParlaMint-SK_1998-06-30-t1m49.u596" who="#VladimírMečiar.1942" ana="#regular">
               <seg xml:id="ParlaMint-SK_1998-06-30-t1m49.u596.p1">Ústava Slovenskej republiky pozná hlasovanie tromi spôsobmi. Je to hlasovanie jednoduchou väčšinou, ktoré patrí vždy, ak v ústave nie je uvedené inak. Ďalej pozná hlasovanie nadpolovičnou väčšinou poslancov a pozná hlasovanie kvalifikovanou, to jest trojpätinovou väčšinou poslancov. Za predpokladu, že nie sú uvedené dva systémy, to jest väčšinou poslancov alebo kvalifikovanou väčšinou poslancov, patrí zásada jednoduchej väčšiny - je to v súlade s Ústavou Slovenskej republiky -, pričom, samozrejme, Národná rada podľa toho, akú má politickú vôľu, môže tieto ustanovenia modifikovať, ako chce. Pochopiteľne, že táto voľba je nesmierne náročná, pretože aj pri jednoduchej väčšine ide o hlasovanie politické, ktoré potom vždy robí vládu veľmi zraniteľnou v období, keď kedykoľvek parlamentná väčšina by takúto vládu mohla odvolať. Preto, samozrejme, bude vždy politickým záujmom každého subjektu, ktorý bude pomáhať vládu zostavovať, a každého, kto bude vládu zostavovať, získať v parlamente nadpolovičnú väčšinu tak, aby mohli byť politické vzťahy vlády k inštitúcii a samotná vláda vo vzťahu k parlamentu stabilizovaná na celé obdobie. Sú demokracie, ktoré poznajú aj inštitút menšinových vlád, podporu menšinových vlád, ale vždy je to len vtedy, keď väčšina takýto stav rešpektuje a bude ho dbať.</seg>
            </u>
            <u xml:id="ParlaMint-SK_1998-06-30-t1m49.u597" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u597.p1">Pán predseda, skončili ste?</seg>
            </u>
            <u xml:id="ParlaMint-SK_1998-06-30-t1m49.u598" who="#VladimírMečiar.1942" ana="#regular">
               <seg xml:id="ParlaMint-SK_1998-06-30-t1m49.u598.p1">Áno.</seg>
            </u>
            <u xml:id="ParlaMint-SK_1998-06-30-t1m49.u599" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u599.p1">Ďakujem. Pýtam sa pána poslanca, či mu stačila odpoveď, alebo má doplňujúcu otázku.</seg>
            </u>
            <u xml:id="ParlaMint-SK_1998-06-30-t1m49.u600" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u600.p1">Mám ďalšiu otázku, pán predseda. Vážený pán premiér, považujem za neopodstatnené tvrdiť, že môžeme voliť v parlamente predsedu vlády jednoduchou väčšinou, pretože pri každom ústavnom činiteľovi, či je to prezident, predseda Národnej rady, alebo podpredsedovia Národnej rady, je to buď kvalifikovaná väčšina, alebo je to nadpolovičná väčšina všetkých poslancov Národnej rady. Takže z tohto pohľadu sa mi zdá návrh ústavného zákona nepripravený. Druhá otázka ale znie: Predpokladajme, pán premiér, že vaša druhá alternatíva bude schválená a prezident Slovenskej republiky nebude po voľbách ešte zvolený, to znamená, že po nadobudnutí účinnosti takéhoto zákona by sa alternatíva, že predsedu vlády volí Národná rada, a odvoláva, vzťahovala aj na vašu osobu. Chcem sa preto spýtať: V prípade neexistencie prezidenta po parlamentných voľbách museli by sme hlasovať v parlamente podľa vás o vašej osobe, pokiaľ ide o ukončenie vášho funkčného obdobia? A čo by sa stalo, keby parlament neodhlasoval vaše ukončenie? Pretože, jednoducho, prezident nie je a vaša alternatíva predpokladá, že o vás musíme hlasovať či už pozitívne, alebo negatívne. Znamená to, že funkčné obdobie pre vás by sa automaticky neskončilo?</seg>
            </u>
            <u xml:id="ParlaMint-SK_1998-06-30-t1m49.u601" who="#VladimírMečiar.1942" ana="#regular">
               <seg xml:id="ParlaMint-SK_1998-06-30-t1m49.u601.p1">Pán poslanec, k tej časti, pokiaľ ste osobný a hovoríte, či to bude o mne, rovnako to dobre môže byť o vás, ako aj o mnohých iných ľuďoch, ktorí po voľbách na základe výsledkov vôle ľudí môžu byť navrhovaní do funkcie premiéra Slovenskej republiky. Z hľadiska vládneho postupu chcem povedať, že obidve alternatívy považuje vláda za rovnocenné. Nedáva prioritu ani jednej, ani druhej. Vnáša do poslaneckej snemovne návrh, ktorý buď snemovňa akceptuje, alebo neakceptuje. Ale vláda dávala alternatívy preto, že prijíma a kladný postoj zaujíma voči ktorejkoľvek z týchto alternatív, ktorú parlament urobí. Ak ide o otázku toho, ako prebehne vývoj po voľbách, je to zavčasu, nedomyslené, neuvážlivé, niet sa k čomu vyjadrovať. Takisto pokiaľ ide o to, či bude zvolený prezident, alebo nebude zvolený prezident. Prepáčte, pán poslanec, vláda prezidenta nevolí, dokonca vláda ani nenavrhuje prezidenta. Takže tieto otázky v tomto smere považujem ako adresované predsedovi vlády za bezpredmetné.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u602" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u602.p1">Ďakujem. Druhú otázku kladie premiérovi pán poslanec Fekete a pýta sa: "Ako v súčasnej etape príprav odhadujete šancu Slovenska na usporiadanie Zimných olympijských hier v roku 2006? Existuje komparatívny materiál o kvalite prípravy zahraničných záujemcov o usporiadanie Zimných olympijských hier?"</seg>
            </u>
            <u xml:id="ParlaMint-SK_1998-06-30-t1m49.u603" who="#VladimírMečiar.1942" ana="#regular">
               <seg xml:id="ParlaMint-SK_1998-06-30-t1m49.u603.p1">Otázka, ktorú položil pán poslanec Fekete, je veľmi dôležitá z hľadiska aj spoločensko-hospodárskych vzťahov, ale aj z hľadiska spoločenskej prestíže, pretože bezpochyby krajina, v ktorej sa konajú olympijské hry, je krajina, ktorá je považovaná za organizačne, ekonomicky, ale aj politicky schopnú takúto celosvetovú súťaž usporiadať. Na terajšie olympijské hry podali prihlášky niekoľkí uchádzači, a to Zakopané v Poľsku, Helsinki vo Fínsku spolu s Nórskom, Klagenfurt v Rakúsku spolu s Talianskom a Slovinskom, Sion vo Švajčiarsku a Poprad-Tatry na Slovensku, podobne aj Turín v Taliansku. V marci tohto roku Medzinárodný olympijský výbor pripravil manuál pre kandidujúce krajiny a tento manuál postavil do popredia aj tú otázku, na ktorú ste sa, pán poslanec, pýtali, že máme vo forme kandidátskej knihy pripraviť 18 tém, ktorými je národná a územná charakteristika kandidujúceho mesta, právne hľadiská, colné a prisťahovalecké formality, ochrana životného prostredia a meteorológia, financie, marketing, program hier, všeobecná koncepcia športov, športy, olympijská dedina, lekárska zdravotná starostlivosť, bezpečnosť, ubytovanie, doprava, technológie, médiá, olympizmus a kultúra a záruky. Všetky tieto podklady musí Slovensko predložiť v anglickej a francúzskej verzii do 31. augusta tohto roku. Na všetkých podkladoch sa veľmi intenzívne pracuje. Potom budú predložené hodnotiacej komisii a hodnotiaca komisia vykoná inšpekciu Slovenska do konca októbra tohto roku. Predpokladáme, že pri spracovaní tejto knihy dôjde k súčinnosti nielen orgánov štátnej správy, vlády a olympijského výboru, ale že aj opozícia a ostatní prispejú k tomu, aby sa utvorila dobrá klíma, pozitívna, ktorá by umožnila vysoko zodpovedne, kvalitne zorganizovať Zimné olympijské hry Poprad-Tatry 2006.</seg>
            </u>
            <u xml:id="ParlaMint-SK_1998-06-30-t1m49.u604" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u604.p1">Ďakujem, pán premiér. Ak ste skončili, opýtam sa pána poslanca Feketeho, či mu stačila odpoveď.</seg>
            </u>
            <u xml:id="ParlaMint-SK_1998-06-30-t1m49.u605" who="#JánFekete.1945" ana="#regular">
               <seg xml:id="ParlaMint-SK_1998-06-30-t1m49.u605.p1">Stačí, ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u606" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u606.p1">Ďakujem. Tretiu otázku vám kladie pán poslanec Weiss. Pýta sa: "Prečo vláda odsabotovala plnenie svojho vlastného programu Čisté ruky?"</seg>
            </u>
            <u xml:id="ParlaMint-SK_1998-06-30-t1m49.u607" who="#VladimírMečiar.1942" ana="#regular">
               <seg xml:id="ParlaMint-SK_1998-06-30-t1m49.u607.p1">S programom Čisté ruky prišla vláda Slovenskej republiky v roku 1994 ako so svojím programovým dokumentom, s ktorým vystúpila pred Národnou radou. Tento dokument bol sľúbený ešte vo voľbách, alebo pred voľbami v roku 1994. Po nástupe vlády bol dokument rozpracovaný aj na priority vlády, aj na priority jednotlivých rezortov. A vykonalo sa obrovské množstvo práce jednak v oblasti boja proti korupcii, vykonalo sa obrovské množstvo práce v oblasti legislatívy. Pripravil sa návrh nového Trestného zákonníka, nového Trestného poriadku, boli prijaté viaceré zákony. Upravila sa organizácia činnosti orgánov činných v trestnom konaní, kompetenčné vzťahy. Posilnili sa útvary pre boj s kriminalitou. Bolo vykonané veľké množstvo práce v oblasti kontroly, organizácie, úloh štátnej správy, ktoré všetky viedli k tomu, že sa v tomto smere znížila kriminalita aj spoločenská nebezpečnosť konania. Sme ďaleko od toho, aby sme si mohli povedať, že už je tento problém vyriešený a pre Slovenskú republiku skončil. Najväčšie podozrenie z úplatkov sa pohybuje práve v oblasti verejnoprospešných služieb aj odvetví, ktoré sú humánne, a práve tam by sme ich čakali a videli najneradšej. Z hľadiska hodnotenia plnenia tohto programu môžem povedať, že priniesol množstvo pozitívnych výsledkov, či je to na miestnej úrovni v oblasti zvyšovania bezpečnosti miest, alebo v činnosti a štruktúre orgánov štátnej správy. Myslím si, že hodnotiť vec ako odsabotovanú je nesprávne, ale povedať, že problém už je absolútne vyriešený, by takisto bolo predčasné.</seg>
            </u>
            <u xml:id="ParlaMint-SK_1998-06-30-t1m49.u608" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u608.p1">Ďakujem. Pán poslanec Weiss, chcete dať doplňujúcu otázku? Nech sa páči.</seg>
            </u>
            <u xml:id="ParlaMint-SK_1998-06-30-t1m49.u609" who="#PeterWeiss.1952" ana="#regular">
               <seg xml:id="ParlaMint-SK_1998-06-30-t1m49.u609.p1">Pán predseda vlády, mám pred sebou hodnotenie najvýznamnejších legislatívnych úloh antikorupčného vládneho programu, ktorý bol schválený v roku 1995. Z 18 legislatívnych úloh bolo splnených iba 6. Z toho vyplynula moja poznámka, ktorú som dal do otázky. Vláda nepripravila návrh ústavného zákona Národnej rady Slovenskej republiky o opatreniach na zamedzenie pôsobenia záujmových rozporov pri výkone vrcholných štátnych funkcií. To bol poslanecký návrh. Vláda nevypracovala návrh zákonov o verejnej službe. V rámci rekodifikácie Trestného zákona sa malo posúdiť najmä zvýšenie trestných sadzieb na trestné činy úplatkárstva - sú to § 160, 161 a 162 Trestného zákona. Presadil sa opačný postup: zrušil sa trestný čin podplácania. Nebol novelizovaný zákon o združovaní v politických stranách a politických hnutiach. Nebol vypracovaný návrh zákona o preukazovaní pôvodu nadobudnutého majetku. Nebol novelizovaný zákon o štátnej kontrole, resp. nebol spracovaný nový zákon. A čo je dôležité, nenovelizoval sa zákon číslo 92/1991 Zb. o podmienkach prevodu majetku štátu na iné osoby. Mal sa novelizovať zákon o boji proti legalizácii príjmov z najzávažnejších, najmä organizovaných foriem trestnej činnosti. To tiež nebolo splnené. A niekoľkokrát v tomto parlamente bol odmietnutý zákon o Najvyššom kontrolnom úrade, aby Najvyšší kontrolný úrad mohol kontrolovať Fond národného majetku. To pokladáte za splnenie najpodstatnejších častí antikorupčného vládneho programu?</seg>
            </u>
            <u xml:id="ParlaMint-SK_1998-06-30-t1m49.u610" who="#VladimírMečiar.1942" ana="#regular">
               <seg xml:id="ParlaMint-SK_1998-06-30-t1m49.u610.p1">Pán poslanec, nerobím si na vás nároky, aby ste si pamätali veci tri roky staré, možno, že je to požiadavka nadmerná. Ale v každom prípade by som chcel upozorniť, že v tomto parlamente bola prerokovaná požiadavka a návrh zákona - na ktorom sa vláda mimoriadne intenzívne podieľala, pripravovala a takisto činitelia vlády zaujímali k nemu verejné stanovisko -, ktorý hovorí o hodnotení príjmovej úrovne povinnosti preukazovať príjmy u všetkých ústavných činiteľov. Tento zákon Národnou radou Slovenskej republiky prešiel, je v platnosti. Ustanovený je výbor, ktorý dohliada na činnosť poslancov, členov vlády a ďalších. Takže pokiaľ tu hovoríte veci, tak si dovolím pripomenúť, že sa mýlite. Pokiaľ išlo o legislatívne procesy, nerozhoduje predsa iba to, či vláda je navrhovateľom zákona, alebo skupina poslancov a vláda spracúva odborné stanovisko, dopracúva, zaujíma, oponuje a obhajuje stanoviská v parlamente. Povinnosti, ktoré sme prijali v oblasti legislatívy, sú záväzné pre vládu. Samozrejme, sme radi, ak sa realizujú v širokej spolupráci. Ak sa na viacero vecí pýtate, pán poslanec, dávam do vašej láskavej pozornosti takto hrubý návrh Trestného zákona. Nech sa páči, pozrite sa, je tam reakcia na všetko, na čo sa pýtate, a rovnako hrubý návrh Trestného poriadku, v ktorom je reakcia na všetko, na čo sa pýtate, a všetky tieto veci sú legislatívne riešené. Mne je len veľmi ľúto, že v tomto legislatívnom období sa nestačia tieto normy prijať, a tak splniť sľub, ktorý sme voličovi dali. Ale pokiaľ ide o povinnosti vlády Slovenskej republiky, všetky tieto veci, všetky tieto návrhy sú za nami, sú splnené a Národnej rade predložené. Kompetencia vlády končí okamihom predloženia návrhu zákona parlamentu. Nastupuje ale kompetencia parlamentu. Tam sme vždy mali a máme úctu k Národnej rade a k poriadku, rokovaniu a rozhodovaniu, ktoré si sama zvolí. Ďakujem, pán predseda.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u611" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u611.p1">Ďakujem. Štvrtú otázku kladie pán poslanec Fico a pýta sa: "Vyslovili ste sa za skoré splatenie dlhopisov osobám v dôchodkovom veku. Prečo poslanci vládnej koalície odmietli viackrát predložený návrh zákona na skoršie splatenie dlhopisov osobám starším ako 60 rokov?"</seg>
            </u>
            <u xml:id="ParlaMint-SK_1998-06-30-t1m49.u612" who="#VladimírMečiar.1942" ana="#regular">
               <seg xml:id="ParlaMint-SK_1998-06-30-t1m49.u612.p1">Keď vo Francúzsku zrušili kráľovstvo, tak hľadali spôsob, ako ustanoviť funkčné zložky moci tak, aby všetky moci boli navzájom samostatné, nezávislé, a nikto nemohol na seba strhnúť moc ako celok. Preto došlo k rozdeleniu moci na zákonodarnú, výkonnú a sudcovskú. Pokiaľ ide o tento stav, rešpektujeme ho, a nie je dobré, ak sa predstaviteľa výkonnej moci pýtate, prečo sa istým spôsobom hlasovalo v Národnej rade. Otázku môžem obrátiť aj inak: Prečo ste, pán poslanec, ani pri jednom vašom návrhu neboli schopní dosiahnuť väčšinovú podporu v Národnej rade? Aké teda boli podmienky politických rokovaní a vašich aktivít? Ale považujem to za vašu vec, pretože výkonná moc do Národnej rady vstupovať nemôže. Ďalej, keď sa ma pýtate na moje vyjadrenia smerom k dlhopisom, áno, tieto vyjadrenia boli pozitívne v tom smere, bol som a som za to - a vláda Slovenskej republiky tiež -, aby sa riešila otázka dlhopisov a aby sa posunula hranica aj pod vek 70 rokov, ale s dvoma malými podmienkami. Prvá je, že vždy sa schvaľuje návrh rozpočtu hospodárenia Fondu národného majetku v Národnej rade Slovenskej republiky, a keď sa povie časť príjmová, musí sa povedať aj výdavková a naopak. Teda vždycky raz do roka je možné túto úpravu urobiť. Nie je možné do tohto vstupovať v priebehu roku. Druhá časť je, že ak ideme zvýšiť množstvo peňazí vydaných jednorázovo v období príslušného kalendárneho roku, treba prijať na to príslušné nástroje a inštrumentárium, ktoré nie je vo vláde. Vláda Slovenskej republiky sa vyjadruje k rozpočtu fondu, ale schválenie je vždy v Národnej rade Slovenskej republiky. Preto otázku z toho hľadiska, ako hlasujú poslanci koalície, pre predsedu vlády považujem za nepríslušnú. Je to vec ich svedomia, do toho nemám čo rozprávať.</seg>
            </u>
            <u xml:id="ParlaMint-SK_1998-06-30-t1m49.u613" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u613.p1">Ďakujem. Pán poslanec Fico chce dať doplňujúcu otázku?</seg>
            </u>
            <u xml:id="ParlaMint-SK_1998-06-30-t1m49.u614" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u614.p1">Fond národného majetku, pán predseda vlády, nemá žiadne peniaze, aby v roku 2001 vyplatil dlhopisy, to je dnes úplne zrejmé. Mám na vás otázku: Ste, alebo nie ste predsedom Hnutia za demokratické Slovensko?</seg>
            </u>
            <u xml:id="ParlaMint-SK_1998-06-30-t1m49.u615" who="#VladimírMečiar.1942" ana="#regular">
               <seg xml:id="ParlaMint-SK_1998-06-30-t1m49.u615.p1">Nechápem, či chcete robiť míting s predsedom Hnutia za demokratické Slovensko, alebo kladiete otázky predsedovi vlády. Ak chcete robiť míting s Hnutím za demokratické Slovensko, nemám námietky, ste vítaný pri akejkoľvek diskusii.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u616" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u616.p1">Pán premiér, ďakujem vám pekne za odpovede. Uplynulo 15 minút. Ďakujem. Pani poslankyne, páni poslanci, pristúpime k druhej časti, a to položenie otázok členom vlády. Prvú otázku kladie pani poslankyňa Gantnerová, je to otázka pre ministerku zahraničných vecí pani Kramplovú: "Ako plní Slovenská republika medzinárodné záväzky v oblasti práv národnostných menšín vyplývajúce z medzinárodných dohovorov?" Nech sa páči, pani ministerka. Ministerka zahraničných vecí SR Z. Kramplová: Ďakujem. Vážený pán predseda Národnej rady, vážená Národná rada, pokiaľ ide o medzinárodné záväzky Slovenskej republiky v oblasti práv osôb patriacich k národnostným menšinám, treba v prvom rade konštatovať, že Slovenská republika je signatárom, pretože ratifikovala všetky významné, relevantné, medzinárodné dokumenty. Záväzky Slovenskej republiky v tejto oblasti sú teda obsiahnuté najmä v nasledujúcich medzinárodných normách: 1. Záverečný dokument z kodanskej schôdzky KBSE o ľudskej dimenzii z roku 1990. 2. Deklarácia OSN o právach osôb patriacich k národnostným alebo etnickým, náboženským a jazykovým menšinám z roku 1992. 3. Rámcový dohovor Rady Európy o ochrane národnostných menšín z roku 1995. 4. Zmluva o dobrom susedstve a priateľskej spolupráci medzi Slovenskou republikou a Maďarskou republikou z roku 1995 a ostatné základné zmluvy medzi Slovenskou republikou a susednými štátmi. Najširšie sú tieto práva zachytené v Rámcovom dohovore Rady Európy na ochranu národnostných menšín. Ostatné uvedené pramene obsahujú identické formulácie, resp. menší rozsah práv ako rámcový dohovor. Preto je možné hodnotenie orientovať najmä na tento dokument. Zabezpečovanie práv osôb patriacich k národnostným menšinám z hľadiska právnych záruk, ale najmä ich praktickej realizácie je v Slovenskej republike na vysokej úrovni, bezpochyby presahujúcej povinnosti a záväzky štátu vyplývajúce pre Slovenskú republiku z medzinárodných noriem. Všetky práva osôb patriacich k národnostným menšinám sú zároveň zakotvené vo vnútornej legislatíve štátu, minimálne v 26 právnych, legislatívnych predpisoch vrátane Ústavy Slovenskej republiky. Z celkového počtu 18 definovaných práv osôb patriacich k národnostným menšinám minimálne v štyroch prípadoch Slovenská republika poskytuje väčší rozsah týchto práv, ako je jej medzinárodný záväzok. Vo všetkých ostatných prípadoch zabezpečuje Slovenská republika práva osôb patriacich k národnostným menšinám v plnom rozsahu tak, ako znie jej medzinárodný záväzok. Z hľadiska významu je pritom možné niektoré práva, napríklad právo na používanie jazyka pred súdmi, považovať za významnejšie ako iné, napríklad právo na označovanie názvov ulíc. Ústava Slovenskej republiky zaručuje pre všetky osoby patriace k národnostným menšinám okrem uvedeného aj právo naučiť sa štátny jazyk. Možno konštatovať, že Slovenská republika na rozdiel od niektorých iných krajín, napríklad Grécka, Francúzska alebo Bulharska, umožňuje a nezakazuje zakladanie politických strán na etnickom princípe. Zastúpenie osôb patriacich k národnostným menšinám, napríklad na miestnej úrovni, v orgánoch miestnej samosprávy v mnohých prípadoch nie je dnes ešte proporcionálne. Napríklad v niektorých obciach Nitrianskeho kraja, kde menšiny predstavujú približne 20 % z počtu obyvateľov obce, majú 100-percentné zastúpenie v orgánoch samosprávy. Reálne teda umožňujú výraznú a efektívnu účasť menšín na riadení záležitostí, ktoré sa ich týkajú. Existencia štyroch národnostných divadelných scén v Slovenskej republike je spomedzi ostatných štátov úplne ojedinelá. Tieto skutočnosti je rovnako možné chápať ako nadštandardné podmienky pre osoby patriace k národnostným menšinám na území Slovenskej republiky. Okrem uvedeného vláda Slovenskej republiky iniciatívne informuje medzinárodné organizácie o plnení svojich záväzkov v oblasti práv osôb patriacich k národnostným menšinám. Ide napríklad o predkladanie správy o implementácii Rámcového dohovoru Rady Európy na ochranu národnostných menšín. Slovenská republika je dodnes jedinou krajinou Rady Európy, ktorá takéto správy iniciatívne predkladá orgánom Rady Európy. Ďalej chcem zdôrazniť, že vláda Slovenskej republiky pozvala expertov Európskej únie, Organizácie pre bezpečnosť a spoluprácu v Európe a Rady Európy za účelom posúdenia existujúcej legislatívy Slovenskej republiky v oblasti používania jazykov národnostných menšín. Dosiaľ prebehli dve takéto expertné rokovania, a to v dňoch 9. až 10. marca 1998, druhé v dňoch 19. až 20. mája 1998. Experti vysoko ocenili konštruktívny prístup Slovenskej republiky počas konzultácií a skutočnosť, že tieto rozhovory sa konajú výlučne na expertnej, teda odbornej úrovni. Nasledujúce stretnutie týchto expertov je plánované na jeseň tohto roka. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u617" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u617.p1">Ďakujem, pani ministerka. Pýtam sa pani poslankyne Gantnerovej, či jej stačila odpoveď. Nie. Chce dať doplňujúcu otázku. Nech sa páči.</seg>
            </u>
            <u xml:id="ParlaMint-SK_1998-06-30-t1m49.u618" who="#JankaGantnerová.1959" ana="#regular">
               <seg xml:id="ParlaMint-SK_1998-06-30-t1m49.u618.p1">Ďakujem vám veľmi pekne za slovo. Ďakujem pekne aj za odpoveď, pani ministerka. Napriek tomu by som sa ešte chcela opýtať, či máte informácie o príprave akéhosi európskeho štandardu práv národnostných menšín, ktorý by platil pre všetky členské štáty Európskej únie. Ministerka zahraničných vecí SR Z. Kramplová: Zatiaľ jeho oficiálny návrh nemáme. My sme iniciovali, aby sa takýto štandard pripravil a aby Slovenská republika mohla participovať na takomto dokumente.</seg>
            </u>
            <u xml:id="ParlaMint-SK_1998-06-30-t1m49.u619" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u619.p1">Ďakujem. Takže môžeme pristúpiť k druhej otázke, ktorú kladie pán poslanec Fico: "Viac ako 1 400 právoplatne odsúdených osôb na trest odňatia slobody, vrátane osôb určených do najprísnejšej skupiny, nenastúpilo na výkon trestu a pohybuje sa po Slovensku, prípadne sú už za hranicami. Aké opatrenia mienite prijať?" Je to otázka pánu ministrovi Krajčimu, ale neviem, či to nemalo smerovať pánu ministrovi spravodlivosti, pretože nástup trestu určuje súd, pokiaľ viem.</seg>
            </u>
            <u xml:id="ParlaMint-SK_1998-06-30-t1m49.u620" who="#GustávKrajči.1951" ana="#regular">
               <seg xml:id="ParlaMint-SK_1998-06-30-t1m49.u620.p1">Vážený pán predseda, vážená Národná rada, tak ako povedal pán predseda, ja som si doplnil tú otázku aj o údaje z ministerstva spravodlivosti, takže sa budem snažiť odpovedať komplexne. Policajný zbor nevedie evidenciu osôb právoplatne odsúdených na trest odňatia slobody, vrátane osôb určených na výkon trestu do najprísnejších skupín. Z uvedeného dôvodu nie je možné verifikovať údaj, uvedený pánom poslancom Ficom, o počte osôb, kde hovoril o 1 400 odsúdených, ktorí nenastúpili výkon trestu. Preto som si vyžiadal štatistiku z ministerstva spravodlivosti, kde stav nenastúpených trestov odňatia slobody sledujú mesačne. Okrem toho ministerstvo spravodlivosti vykonáva aj previerky plynulosti konania na súdoch so zameraním aj na príčiny nenastúpených trestov. Podľa údajov súdov k 31. 5. 1998 bolo na území Slovenskej republiky evidovaných celkovo 1 377 nenastúpených trestov. Číselné údaje sa podľa zistenia k 1. 7. z neznámych dôvodov odlišujú od údajov Zboru väzenskej a justičnej stráže, ale aj od čísla udaného pánom poslancom. V počte 1 377 nenastúpených trestov sú zarátané aj prípady, keď súd výkon trestu právoplatne odložil. Súd môže odložiť výkon trestu zo zdravotných dôvodov alebo z tzv. dôležitých dôvodov, obvykle ide o rodinné dôvody. Z dôležitých dôvodov môže súd odložiť výkon trestu, ktorého výmera nepresahuje jeden rok, a to iba na obdobie troch mesiacov odo dňa, keď nadobudlo právoplatnosť rozhodnutie o uložení konkrétneho trestu. Tretím dôvodom na odklad trestu je skutočnosť, že odsúdený bol povolaný na výkon vojenskej služby. Zo všetkých uvedených dôvodov bol výkon trestu k 31. 5. 1998 odložený 63 odsúdeným. Ako nenastúpený trest vykazujú súdy aj prípady, keď došlo k prerušeniu výkonu trestu. Ide obvykle o dôvody zdravotné. K 31. 5. 1998 bol trest prerušený celkovo 13 osobám. Pre úplnosť treba dodať, že súdy za nenastúpený trest považujú, aj štatisticky vykazujú tiež taký trest, ktorého výkon je nariadený, ale odsúdený zatiaľ vykonáva iný trest odňatia slobody. Z toho dôvodu nenastúpené tresty predstavujú počet 310 odsúdených. Tým sa však počet nenastúpených trestov zvyšuje a v konečnom dôsledku potom nenastúpené tresty predstavujú počet 1 687. Na počty nenastúpených trestov majú vplyv časté neodôvodnené žiadosti odsúdených o odklad výkonu trestu. Tie odsúdení podávajú obvykle po tom, čo boli vyzvaní na nástup do výkonu trestu. Sú si vedomí, že o ich žiadosti musí súd rozhodnúť, a kým sa tak stane, do výkonu trestu nenastúpia, a tak svojím spôsobom určitý odklad dosiahnu. Súd o každej žiadosti musí rozhodnúť, čo býva časovo náročné, ak odsúdený žiada odklad trestu zo zdravotných dôvodov. Pre svoje rozhodnutie súd totiž potrebuje odborné vyjadrenie lekára, resp. Zboru väzenskej a justičnej stráže. Ak k tomu prirátame prípadné odvolacie konanie, môže byť nástup trestu oddialený aj o niekoľko mesiacov. Podľa § 321 ods. 3 Trestného poriadku, ak odsúdený nenastúpi trest v lehote, ktorá mu bola poskytnutá, alebo ak je obava, že ujde, nariadi predseda senátu, aby bol do trestu dodaný. V podmienkach Policajného zboru je vedená evidencia osôb, po ktorých je vyhlásené pátranie z rôznych dôvodov. Jedným z nich je i pátranie po osobách, ktoré nenastúpili výkon trestu na základe rozhodnutia súdu. O týchto osobách sú zo strany Policajného zboru vykonávané príslušné opatrenia s cieľom ich urýchleného vypátrania a dodania do výkonu trestu. Podľa našich evidencií zatykačov za 1. polrok tohto roku evidujeme 1 320, na základe ktorých bolo 756 osôb vypátraných, a teda dodaných do výkonu trestu odňatia slobody. Z toho vyplýva, že 564 osôb je dosiaľ hľadaných. Percentuálne teda môžeme povedať, že na 57,2 % sa nám darí zadržiavať týchto hľadaných páchateľov. Chcem uviesť, že v prípade nenastúpenia uvedeného počtu osôb do výkonu trestu zohráva rolu aj ten fakt, že nie všetci páchatelia sú stíhaní väzobne. Táto skutočnosť im umožňuje vyhýbať sa nielen nastúpeniu výkonu trestu odňatia slobody, ale im umožňuje aj voľný pohyb v rámci Slovenskej republiky. Samozrejme, že pokiaľ nie je po takýchto osobách vyhlásený určitý stupeň pátrania, môžu sa pohybovať aj mimo územia Slovenskej republiky. Z daného aspektu by bolo treba poukázať aj na to, že Policajný zbor okrem už spomínaného pátrania vykonáva aj iné formy pátrania. Spomedzi týchto foriem ako na prioritné pátranie by som mohol poukázať predovšetkým na výkon pátrania po nezvestných maloletých osobách, hľadaných osobách, ktoré sa dopustili spáchania závažnej trestnej činnosti, hľadaných osobách na základe požiadavky Interpolu a v neposlednom rade i výkon pátrania po ušlých väzňoch z nápravno- -výchovných ústavov a zariadení Slovenskej republiky. Na základe týchto skutočností Policajný zbor v súčinnosti s orgánmi činnými v trestnom konaní prijal rad opatrení, ktoré sa už realizujú a niektoré sa budú realizovať. V rámci Slovenskej republiky je to predovšetkým zlepšenie materiálneho vybavenia Policajného zboru najmä na hraniciach, kadiaľ takéto osoby prechádzajú do zahraničia. Polícia zatiaľ disponuje nedostatočnými technickými prostriedkami, ktorými by kontrola bola účinnejšia, najmä však rýchlejšia. Preto sme aj v rámci programu Phare v rámci tretieho piliera vypracovali niekoľko projektov, ktoré sú v súčasnosti pred schvaľovaním. A ak sa tieto finančné zdroje dostanú, situácia sa značne zlepší. V súčasnosti je v štádiu dopracovania informačný systém pobytu obyvateľov a automatizovaný informačný systém polície, ktorý umožní lustrovať hľadané osoby napríklad aj z motorového vozidla hliadky Policajného zboru. Ďalšie opatrenia v rámci rezortu spočívajú v skvalitnení práce kriminalistov a všetkých zložiek polície, ktoré sa podieľajú pri zabezpečovaní a realizácii zatykačov. Ide teda aj o zlepšenie a skvalitnenie súčinnosti vzťahov v rámci polície. Čo sa týka mimorezortných opatrení, je to účinnejšia spolupráca orgánov činných v trestnom konaní, súdov, prokurátorov, Vojenskej polície a Železničnej polície, kde sa konajú pravidelné porady. Ďalším opatrením, ktoré je pomerne dôležité, je rozšírenie spolupráce s ďalšími subjektmi vstupujúci nepriamo do procesu pátrania, a to sú hromadné oznamovacie prostriedky, s niektorými máme podpísané dohody o spolupráci. No a v neposlednom rade je to skvalitnenie legislatívy tak, ako som už hovoril na začiatku, že ešte existujú možnosti, keď títo odsúdení vyhľadávajú možnosť, ako nenastúpiť do výkonu trestu. Vo vzťahu k zahraničiu utvárame zmluvné vzťahy a pracovné kontakty s policajnými orgánmi krajín susediacich so Slovenskom a predovšetkým s tými krajinami, kde sa páchatelia najviac či už vedome, alebo nevedome ukrývajú. Môžem povedať, že so všetkými susednými krajinami máme podpísané zmluvy, ale aj s inými krajinami. Ako najúčinnejšia pomoc sa javí pomoc cestou materiálneho vybavenia policajných orgánov, najmä na hraničných priechodoch, a účinnejšou kontrolou cestovných dokladov. Preto zavádzame novú techniku na hraničných priechodoch, o ktorej som už hovoril, či už ide o program AFIS na zisťovanie otlačkov prstov, alebo zisťovanie pravosti cestovných dokladov. Svoje nezastupiteľné miesto pri realizácii medzinárodného pátrania má Národná ústredňa Interpol, kde užšou spoluprácou možno vidieť ďalší spôsob a možné opatrenia na zlepšenie v tejto oblasti. Skončil som.</seg>
            </u>
            <u xml:id="ParlaMint-SK_1998-06-30-t1m49.u621" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u621.p1">Ďakujem, pán minister. Pán poslanec Fico, myslím, že vám stačila odpoveď. Nie? Chcete dať doplňujúcu otázku? Nech sa páči.</seg>
            </u>
            <u xml:id="ParlaMint-SK_1998-06-30-t1m49.u622" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u622.p1">Pán predseda Národnej rady, pán minister a najmä vy, pán predseda, by ste mali vedieť ako docent trestného práva, že ak je nariadený výkon trestu odňatia slobody, a nenastúpi, tak okamžite Zbor väzenskej a justičnej stráže oznamuje nenastúpenie súdu. A súd okamžite informuje políciu. Čiže pokiaľ ide o eskortovanie ľudí, ktorí sú na slobode a ktorí boli odsúdení na nepodmienečný trest odňatia slobody, spadá eskortovanie týchto ľudí plne do právomoci ministerstva vnútra. Preto som túto otázku postavil. Chcem sa spýtať pána ministra: Zo štruktúry osôb, ktoré nenastúpili do trestu odňatia slobody, vyplýva, že sú tam aj osoby, ktoré patria do 3. nápravno-výchovnej skupiny. Je ich asi 40, medzi 40 a 50, tie počty sa hýbu. Súhlasím s vami v tom, že sú tam aj osoby, ktorým bol odložený výkon trestu odňatia slobody, pretože súdy rozhodli napríklad na základe lekárskeho posudku a podobne. Rokovali ste o tejto problematike osobne s ministrom spravodlivosti? Existuje nejaká komunikácia v tejto veci? Pretože je tu aj podozrenie, že v mnohých prípadoch zdravotné dokumenty, ktoré získavajú títo odsúdení, sú získané rôznym nekalým spôsobom. A či ste neuvažovali o prijatí určitých opatrení, aby takéto zdravotné posudky, vydávané civilnými lekármi, boli hodnotené povedzme väzenskou nemocnicou alebo iným spôsobom. Či existuje komunikácia o tejto záležitosti, ktorá je veľmi citlivá, medzi vami a ministrom spravodlivosti?</seg>
            </u>
            <u xml:id="ParlaMint-SK_1998-06-30-t1m49.u623" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u623.p1">Áno, pán poslanec, ako právnik by ste mali vedieť štylizovať otázky a nenapísať viac ako 1 400 právoplatne odsúdených osôb atď., ale mali ste napísať odsúdených, ktorí nenastúpili, a súd oznámil, že nenastúpili výkon trestu. Potom by ste mali pravdu. Nech sa páči, pán minister.</seg>
            </u>
            <u xml:id="ParlaMint-SK_1998-06-30-t1m49.u624" who="#GustávKrajči.1951" ana="#regular">
               <seg xml:id="ParlaMint-SK_1998-06-30-t1m49.u624.p1">Ďakujem. Ja som spomínal vo svojom vystúpení, že sa stretávajú orgány činné v trestnom konaní a riešenie tejto problematiky bolo niekoľkokrát na pretrase týchto stretnutí. Stretnutia sú na úrovni ministerstva vnútra, kde sú prizvaní experti ministerstva spravodlivosti, Generálnej prokuratúry a Zboru väzenskej a justičnej stráže. A môžem preukázať niekoľko zápisov, kde sme hľadali spôsob riešenia tejto situácie. Sú navrhnuté aj určité kroky a opatrenia v oblasti legislatívnej, ale aj v Policajnom zbore hlavne v oblasti technickej tak, ako som spomínal. Skončil som.</seg>
            </u>
            <u xml:id="ParlaMint-SK_1998-06-30-t1m49.u625" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u625.p1">Ďakujem, pán minister. Pán poslanec Juriš kladie otázku pánu ministrovi Cagalovi: "V tesnej blízkosti obytných domov v Novom Meste nad Váhom sa má vraj znovu obnoviť ťažba kameňa. V akom stave je povoľovacie konanie a ako sa zohľadňuje petícia občanov?" Nech sa páči, pán minister. Za pána ministra Cagalu bude odpovedať pán minister Jasovský.</seg>
            </u>
            <u xml:id="ParlaMint-SK_1998-06-30-t1m49.u626" who="#JánJasovský.1949" ana="#regular">
               <seg xml:id="ParlaMint-SK_1998-06-30-t1m49.u626.p1">Vážený pán predseda Národnej rady, vážené dámy a páni poslanci, ide pravdepodobne o ložisko vápenca Zongor s dobývacím priestorom Nové Mesto nad Váhom, ktorý bol určený firme LCV Werk 7, spol. s r.o., so sídlom v Novom Meste nad Váhom. Lom na ložisku je zabezpečený podľa ustanovení banského zákona, to znamená, že sa v ňom neťaží. Leží asi 1 km od Nového Mesta nad Váhom. Obvodný banský úrad v Prievidzi neeviduje žiadnu žiadosť o dobývanie tohto ložiska. V decembri 1997 vydal so súhlasom Okresného úradu v Novom Meste nad Váhom povolenie na 1 clonový odstrel, ktorý dosiaľ pre nedoriešené konflikty záujmov s vlastníkmi pozemkov nebol vykonaný. V súčasnosti podľa informácií Obvodného banského úradu v Prievidzi sú konflikty záujmov doriešené. Čo sa týka petície, tak treba pripomenúť, že petičný výbor nie je účastníkom konania. Petičnému výboru dal odpoveď Obvodný banský úrad v Prievidzi v riadnom termíne. Do konania o povolenie dobývania ložiska vápencov Zongor nemôže priamo zasahovať petičný výbor. Partnermi konania obvodnému banskému úradu sú okresné úrady, ktoré môžu <note>alebo nemusia</note> prihliadať vo svojom stanovisku na petíciu občanov. Vážený pán poslanec, môžem vás však ubezpečiť, že pri povoľovacom konaní orgány štátnej banskej správy postupujú podľa zákonom stanoveného postupu. Do úvahy berú aj stanoviská dotknutých orgánov a ostatných účastníkov konania. V prípade nerešpektovania zákonom stanovených oprávnených záujmov právnických a fyzických osôb existujú zákonné opravné prostriedky, ktoré môžu dotknuté osoby účinne použiť na ochranu svojich práv.</seg>
            </u>
            <u xml:id="ParlaMint-SK_1998-06-30-t1m49.u627" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u627.p1">Ďakujem, pán minister. Pán poslanec Juriš bude mať doplňujúcu otázku? Áno, nech sa páči.</seg>
            </u>
            <u xml:id="ParlaMint-SK_1998-06-30-t1m49.u628" who="#AntonJuriš.1941" ana="#regular">
               <seg xml:id="ParlaMint-SK_1998-06-30-t1m49.u628.p1">Pokiaľ mám informácie, tak to prvé vydanie rozhodnutia Obvodným banským úradom v Prievidzi nebolo kompletné, pretože tam nebolo vyjadrenie Okresného úradu Nové mesto nad Váhom, a to odboru životného prostredia. Ide o štátnu vodnú správu, ochranu prírody a krajiny a ochranu ovzdušia. Čiže v tomto prípade to bolo porušenie určitých kompetencií, pretože toto sú dotknuté orgány štátnej správy. Čiže Obvodný banský úrad v Prievidzi nekonal v rámci svojich možností. Úvodom by som chcel ešte k tomu povedať, že tá petícia občanov je v poriadku, pokiaľ ide o to, že rozsah trhacích prác je veľkého rozsahu a na to je potrebné použiť zákon číslo 127, ktorý hovorí o posudzovaní vplyvu na životné prostredie. Čiže v tom prípade občania majú svoje oprávnenie do toho vstupovať. Nie je to malá záležitosť. Okrem toho Nové Mesto chce budovať ďalšie obytné súbory a práve v tomto priestore, kde by sa ten kameňolom fakticky priblížil k bývaniu asi na 500 m. Čiže rozhodne je to závažná záležitosť. Pokiaľ Obvodný banský úrad v Prievidzi vydal nové rozhodnutie, nemám vedomosť o tom, že by dotknuté orgány štátnej správy boli o tom upovedomené. Čiže o tom je moja otázka. Vy ste hovorili, že áno, ale ja mám zistené skutočnosti, že nie. Kto teraz hovorí pravdu?</seg>
            </u>
            <u xml:id="ParlaMint-SK_1998-06-30-t1m49.u629" who="#JánJasovský.1949" ana="#regular">
               <seg xml:id="ParlaMint-SK_1998-06-30-t1m49.u629.p1">Odpovedal som v zmysle informácií, ktoré mám, ktoré som vám mohol predniesť, prípadne ďalšie doplňujúce informácie môžem predložiť.</seg>
            </u>
            <u xml:id="ParlaMint-SK_1998-06-30-t1m49.u630" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u630.p1">Ďakujem, pán minister. Pán poslanec Fekete dáva otázku pánu ministrovi Cagalovi a opäť na ňu bude odpovedať pán minister Jasovský: "Akú predstavu má ministerstvo o budúcnosti Bane Dolina vo Veľkom Krtíši? Otázku spresňujem k okruhom základných problémov: sociálna ťažba, možná privatizácia, horizont útlmu atď." Nech sa páči, pán minister.</seg>
            </u>
            <u xml:id="ParlaMint-SK_1998-06-30-t1m49.u631" who="#JánJasovský.1949" ana="#regular">
               <seg xml:id="ParlaMint-SK_1998-06-30-t1m49.u631.p1">Vážený pán predseda Národnej rady, vážené dámy a páni poslanci, otázka perspektívy ťažby v Bani Dolina vo Veľkom Krtíši bola predmetom rokovania vlády Slovenskej republiky na jej 146. zasadnutí dňa 9. 12. 1997, kde v bode číslo 880/1997 bola posúdená a prijatá správa o analýze nákladov v sociálnej sfére pri zastavení ťažby a nákladov na udržanie ťažby v akciovej spoločnosti Baňa Dolina Veľký Krtíš. V časti C vláda uložila ministrovi hospodárstva okrem iného, počnúc rokom 1998 pri návrhu štátneho rozpočtu pre rozpočtovú kapitolu ministerstva, nárokovať finančné prostriedky na sociálnu ťažbu v Bani Dolina, a. s., Veľký Krtíš s termínom do roku 2001. V praxi to znamená, že sociálna ťažba bude štátnym rozpočtom Slovenskej republiky podporovaná do roku 2002. Baňa Dolina je akciová spoločnosť s 97-percentnou majetkovou účasťou Fondu národného majetku Slovenskej republiky. Napriek tomu, že jej privatizácia bola schválená ako prvá v oblasti uhoľného baníctva, nerentabilnosť ťažby a súvisiace problémy zatiaľ žiadneho potenciálneho privatizéra nezaujali. Vznikajú však dcérske spoločnosti, ktoré majú ako hlavný cieľ zachovanie zamestnanosti v regióne. Horizont útlmu bane bezprostredne súvisí so zmienenou sociálnou ťažbou. Jeho spôsob a dĺžka trvania budú stanovené v osobitnom materiáli, ktorý bude prerokúvaný vo vláde tak, aby bezprostredne nadväzoval na ukončenie sociálnej ťažby. Jeho začiatok sa dá reálne predpokladať v roku 2003. Keďže nejde iba o technické zatvorenie bane a súvisiace okruhy problémov, dĺžka útlmu bude súvisieť aj s aktivitami, ktoré sa vo väzbe na súčasnú ťažobnú činnosť v zostávajúcom čase zrealizujú. Ďakujem.</seg>
            </u>
            <u xml:id="ParlaMint-SK_1998-06-30-t1m49.u632" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u632.p1">Ďakujem, pán minister. Pán poslanec Fekete, chcete mať doplňujúcu otázku?</seg>
            </u>
            <u xml:id="ParlaMint-SK_1998-06-30-t1m49.u633" who="#JánFekete.1945" ana="#regular">
               <seg xml:id="ParlaMint-SK_1998-06-30-t1m49.u633.p1">Odpoveď bola dostatočná, ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u634" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u634.p1">Ďakujem. Môžeme pristúpiť k piatej otázke, ktorú kladie pán poslanec Figeľ, a je to opäť pánu ministrovi Krajčimu: "Žiadam o objasnenie príčin zásahu špeciálnej policajnej jednotky na stretnutí Diskusného fóra SKOI v Nitre dňa 23. júna tohto roku a o uvedenie výsledkov tohto zásahu." Nech sa páči, pán minister.</seg>
            </u>
            <u xml:id="ParlaMint-SK_1998-06-30-t1m49.u635" who="#GustávKrajči.1951" ana="#regular">
               <seg xml:id="ParlaMint-SK_1998-06-30-t1m49.u635.p1">Vážený pán predseda, vážená Národná rada, policajnú akciu v objekte Stará pekáreň v Nitre dňa 23. 6. vykonali policajti služby kriminálnej a poriadkovej polície za priamej účasti policajtov odboru policajnej akcie a výcviku Krajského riaditeľstva Policajného zboru v Nitre. Tento odbor bol zriadený nariadením ministra vnútra Slovenskej republiky číslo 35/1996. Náplň jeho činnosti je ustanovená v rozkaze krajského riaditeľa Policajného zboru v Nitre, ktorým bol vydaný organizačný poriadok Krajského riaditeľstva Policajného zboru. Chcem uviesť, že na všetkých krajských riaditeľstvách Policajného zboru máme zriadené odbory policajných akcií a výcviku, ktoré nepovažujem za špeciálne policajné jednotky. Policajná akcia bola vykonaná po tom, čo Krajské riaditeľstvo Policajného zboru v Nitre dostalo anonymné telefonické oznámenie, že v objekte Stará pekáreň sa nachádza nezistené množstvo drog a výbušnín. Vzhľadom na to bolo potrebné okamžite vykonať príslušné opatrenia a bolo rozhodnuté, že na inkriminované miesto budú vyslaní policajti poriadkovej a kriminálnej polície. Aby bola zabezpečená náležitá ochrana týchto policajtov, bolo rozhodnuté, že súčasne sa zákroku zúčastnia aj sily a prostriedky OPA Krajského riaditeľstva Policajného zboru v Nitre. Týmto policajtom bolo umožnené, aby z hľadiska zabezpečenia vlastnej ochrany, ako aj ochrany osôb im blízkych použili pri služobnom zákroku kuklu, a to podľa § 68a zákona číslo 171/1993 Z. z. o Policajnom zbore v znení neskorších predpisov. Po druhom anonymnom telefonáte, v ktorom bola opätovne zdôraznená prítomnosť drog a výbušnín v objekte, bola v čase od 21.50 do 23.00 h policajná akcia zopakovaná za prítomnosti majiteľov objektu a obsluhujúceho personálu. Výsledkom akcie bolo nájdenie troch skladačiek drog s bližšie nezisteným obsahom, jednorazová injekčná striekačka, lyžička, dva kusy presne nestanovenej výbušniny bez rozbušiek. V rámci vykonanej akcie bolo predvedených 10 osôb za účelom podania vysvetlenia. Nájdené skladačky, ako aj výbušniny boli zaslané Kriminálno-expertíznemu ústavu v Bratislave za účelom vykonania expertízy. Predvedené osoby boli po podaní vysvetlenia prepustené. K tejto súvislosti chcem zdôrazniť, že policajti odboru policajných akcií v Nitre sa ani v jednom prípade fyzicky nekontaktovali so žiadnou osobou, ktorá sa nachádzala v objekte. Počas policajnej akcie nedošlo k zraneniu žiadnej osoby. V súčasnosti je vykonávané policajné preverovanie Obvodným oddelením Policajného zboru v Nitre k danej skutočnosti. V súčasnosti prebieha aj preverovanie Úradom inšpekčnej služby ministra vnútra, či postupovali všetci policajti v zmysle zákona. Ďakujem.</seg>
            </u>
            <u xml:id="ParlaMint-SK_1998-06-30-t1m49.u636" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u636.p1">Pán poslanec Figeľ sa chce opýtať ešte doplňujúcu otázku.</seg>
            </u>
            <u xml:id="ParlaMint-SK_1998-06-30-t1m49.u637" who="#JánFigeľ.1960" ana="#regular">
               <seg xml:id="ParlaMint-SK_1998-06-30-t1m49.u637.p1">Ďakujem, pán predseda. Chcel by som dodať k tejto aj k predchádzajúcej odpovedi pána ministra, že okrem technického vybavenia Policajný zbor pre svoju účinnosť a efektívnosť potrebuje dôveru. Taká akcia, ako sa stala pred pár dňami v Nitre, túto dôveru určite nezvyšuje. Ak sú osobitné orgány alebo odbor policajných akcií použité na základe anonymu, ak prvýkrát nič nenájdu, druhýkrát, samozrejme, už nájdu, vyzerá to naozaj ako provokácia s účasťou Policajného zboru. A ak aj nedošlo k fyzickému kontaktu, tak stačí demonštrácia sily alebo hrozba politickému zhromaždeniu. Chcem tým naznačiť, že je vážne podozrenie zo zneužitia právomoci verejného činiteľa, pretože ani vy ste neuviedli okrem celkového znenia zákonov, čísiel zákonov alebo nariadení zákonný dôvod, dôvod ako taký explicitne pomenovaný, na základe ktorého bol tento odbor použitý. Ak vám teda, pán minister, záleží na tejto dôvere Policajného zboru, žiadam vás v doplňujúcej otázke o uvedenie zákonného dôvodu na tento zákrok.</seg>
            </u>
            <u xml:id="ParlaMint-SK_1998-06-30-t1m49.u638" who="#GustávKrajči.1951" ana="#regular">
               <seg xml:id="ParlaMint-SK_1998-06-30-t1m49.u638.p1">Policajný zbor koná podľa zákona číslo 171, kde sa hovorí, že "Policajný zbor je povinný chrániť životy, osoby a majetok osôb". V tomto prípade, keďže bolo nahlásené, že išlo o drogy a výbušniny, išlo o ochranu osôb, ktoré sa zdržiavali v danom priestore, a preto v zmysle tohto zákona polícia bola povinná zasiahnuť. Čo sa týka Starej pekárne, ja som bol na nitrianskych dialógoch, kde som sa stretol s mladými ľuďmi, a dokonca títo mladí ľudia ma upozorňovali, že sa tam niečo deje. Bolo to zhodou okolností dva týždne pred konaním tejto akcie. Preto sme sa dohodli aj s krajským riaditeľom, že tento priestor bude v bližšom sledovaní, čo sa tam deje, za akých podmienok. Ľutujem, že akcia vyšla vtedy, keď tam bola nenahlásená akcia SKOI. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u639" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u639.p1">Ďakujem, pán minister. Šiestu otázku kladie pani poslankyňa Bartošíková pánu podpredsedovi Kalmanovi, za ktorého bude odpovedať pán minister Tkáč: "Rokovanie Rady hospodárskej a sociálnej dohody, iniciovanej KOZ, neprinieslo očakávané výsledky. V čom sú príčiny a čím zdôvodnili predstavitelia KOZ svoj zúžený záujem?"</seg>
            </u>
            <u xml:id="ParlaMint-SK_1998-06-30-t1m49.u640" who="#VojtechTkáč.1949" ana="#regular">
               <seg xml:id="ParlaMint-SK_1998-06-30-t1m49.u640.p1">Vážený pán predseda, vážená Národná rada, zasadnutie predsedníctva Rady hospodárskej a sociálnej dohody sa uskutočnilo dňa 30. 6. 1998 pod vedením podpredsedu vlády Slovenskej republiky a predsedu Rady hospodárskej a sociálnej dohody pána Jozefa Kalmana, za účasti podpredsedov za Konfederáciu odborových zväzov Slovenskej republiky, viceprezidenta pána Kureja, za Asociáciu zamestnávateľských zväzov a združení Slovenskej republiky viceprezidenta pána Slávika. Zasadnutie predsedníctva sa uskutočnilo takmer po ročnej prestávke. 14. júla 1997 totiž zasadalo mimoriadne predstavenstvo Konfederácie odborových zväzov, ktoré rozhodlo prerušiť sociálny dialóg. Dňa 17. 6. 1998 prezident Konfederácie odborových zväzov Slovenskej republiky pán Saktor požiadal podpredsedu vlády Slovenskej republiky Jozefa Kalmana o prerokovanie návrhu zákona o tripartite. Podpredseda vlády Slovenskej republiky pán Kalman o tomto liste informoval vládu Slovenskej republiky 23. 6. 1998 na jej zasadnutí, pričom vláda pochopila tento krok konfederácie ako prerušenie prerušeného sociálneho dialógu, resp. jeho obnovenie a poverila podpredsedu vlády Jozefa Kalmana zvolať predsedníctvo Rady hospodárskej a sociálnej dohody, ktoré musí v zmysle štatútu tripartity schváliť predbežný program a termín riadneho zasadnutia. Viceprezident Konfederácie odborových zväzov súhlasil s postupom, aký bol zvolený, a prezentoval stanovisko Konfederácie odborových zväzov, schválené jej najvyššími orgánmi, že sú pripravení rokovať len o návrhu zákona o tripartite, a nie o ďalších materiáloch, ktoré im boli písomne na zasadnutí predsedníctva predložené. Myslím si, že sú to také návrhy materiálov a návrhy dokumentov, ktoré podpriemerná odborová organizácia by mala zobrať minimálne do úvahy. Je to predovšetkým návrh Zákonníka práce, ktorý vlastne upravuje celú oblasť participácie na úrovni zamestnávateľských organizácií. Je to návrh zákona o verejnej službe, ktorý sa týka 10 000 zamestnancov a ktorého súčasťou je participatívny blok paragrafov. Je to tiež správa o realizácii koncepcie štátnej zdravotnej politiky v Slovenskej republike, ďalej je to správa o stave a vývoji bezpečnosti práce, pracovnej úrazovosti v pracovných podmienkach a ochoreniach podmienených prácou v Slovenskej republike. Len mimochodom, v roku 1997 sa v porovnaní s rokom 1989 znížil počet pracovných úrazov na Slovensku o 46 %. A nakoniec, je to správa alebo informácia o finančnej situácii verejných fondov. Toto bol názor vlády a aj nášho ministerstva ako spracovateľa rozhodujúcej časti týchto dokumentov. Vláda Slovenskej republiky svojím postupom prezentovala ústretovosť a snahu o znovuobnovenie sociálneho dialógu na najvyššej úrovni. Konfederácia odborových zväzov ústretovosť vlády Slovenskej republiky neprijala a v zmysle starých praktík si znovu stanovila podmienky. Odvolaním sa na rozhodnutie snemu konfederácie je vraj pripravená rokovať na pôde Rady hospodárskej a sociálnej dohody o ďalších materiáloch až vtedy, keď bude prijatý zákon o tripartite v Národnej rade Slovenskej republiky. V zmysle plánu legislatívnych úloh vlády Slovenskej republiky na rok 1998 má predkladateľ, teda Ministerstvo práce, sociálnych vecí a rodiny Slovenskej republiky, predložiť návrh zákona o tripartite do 30. 6. na Úrad vlády. Tento termín bol splnený. Podpredseda vlády bol splnomocnený tiež informovať sociálnych partnerov, že z časového hľadiska nie je možné, aby bol návrh zákona o tripartite prerokovaný na poslednej schôdzi Národnej rady, ale ubezpečil sociálnych partnerov, že nový parlament môže schváliť zákon s účinnosťou od 1. januára 1999. Predstava konfederácie bola taká, že zákon sa schváli v skrátenom procese. Viceprezident Konfederácie odborových zväzov na zasadnutí konštatoval, že sociálny dialóg je prerušený len na najvyššej úrovni v Rade hospodárskej a sociálnej dohody, na všetkých ostatných úrovniach prebieha. Len pre ilustráciu chcem uviesť, že zajtra tiež rokuje predstavenstvo Národného úradu práce, ktoré je tripartitnou inštitúciou. Predstava Asociácie zamestnávateľských zväzov a združení bola taká, že po schválení návrhu zákona budú predmetom rokovania aj ďalšie dôležité materiály. Keďže na tomto postupe sa sociálni partneri nedohodli z dôvodu nesúhlasu Konfederácie odborových zväzov, zbavili sa tiež možnosti zaujatia stanoviska k predkladaným návrhom zákonov. Obnova sociálneho dialógu zo strany Konfederácie odborových zväzov na pôde Rady hospodárskej a sociálnej dohody nie je aktuálna. Konfederácia odborových zväzov zotrváva na svojich požiadavkách a je ochotná rokovať len o návrhu zákona o tripartite. Po dohode sociálnych partnerov bol predbežne dohodnutý termín zasadnutia s Radou hospodárskej a sociálnej dohody s jediným bodom programu - prerokovať návrh zákona o tripartite, a to 6. 8. 1998 o 14.30 hodine s tým, že Asociácia zamestnávateľských zväzov a združení do 10. júla tohto roku doručí na sekretariát tripartity stanovisko k zasadnutiu Rady hospodárskej a sociálnej dohody. Podľa viceprezidenta Konfederácie odborových zväzov z pohľadu konfederácie došlo k naplneniu predstáv, že sa zíde Rada hospodárskej a sociálnej dohody k prerokovaniu návrhu zákona o tripartite. Podľa viceprezidenta Asociácie zamestnávateľských zväzov a združení pána Slávika ročná absencia na pôde Rady hospodárskej a sociálnej dohody poškodila všetkých troch sociálnych partnerov a je najvyšší čas, aby bol sociálny dialóg v plnom rozsahu obnovený. Skončil som, pán predseda.</seg>
            </u>
            <u xml:id="ParlaMint-SK_1998-06-30-t1m49.u641" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u641.p1">Ďakujem, pán minister. Chcete dať doplňujúcu otázku, pani poslankyňa? Keďže sme začali o tri minúty neskôr, takže máte necelé tri minúty. Nech sa páči.</seg>
            </u>
            <u xml:id="ParlaMint-SK_1998-06-30-t1m49.u642" who="#MáriaBartošíková.1939" ana="#regular">
               <seg xml:id="ParlaMint-SK_1998-06-30-t1m49.u642.p1">Chcem dať veľmi stručnú otázku. V čom je nóvum zákona o tripartite, keďže týmto podmieňuje niekoľko partnerov alebo aspoň jeden z partnerov ďalšie rokovania, ďalšie fungovanie tripartity?</seg>
            </u>
            <u xml:id="ParlaMint-SK_1998-06-30-t1m49.u643" who="#VojtechTkáč.1949" ana="#regular">
               <seg xml:id="ParlaMint-SK_1998-06-30-t1m49.u643.p1">Bol som spolutvorcom návrhu zákona o tripartite a chcem uviesť, že z pohľadu Ministerstva práce, sociálnych vecí a rodiny Slovenskej republiky sme pri príprave tohto zákona postupovali mimoriadne nadštandardne. Spolutvorcami tohto zákona sú tak odborári nielen z Konfederácie odborových zväzov, ale aj z iných odborových orgánov a tiež aj zástupcovia Asociácie zamestnávateľských zväzov a združení. Môj názor je ten, že je to prelom do súčasného stavu, pretože slovenský model - tak ako kedysi federálny model tripartity - vznikol na báze tzv. škandinávskeho modelu. Sociálni partneri sa dohodnú, že budú spolu sedieť za rokovacím stolom. V tejto súvislosti ide o legalizovanie, o normovanie tejto činnosti. Ja ako bývalý odborový funkcionár som presadzoval v odboroch aj v minulosti stav, že škandinávsky model je výhodnejší najmä v transformačnom období a že akýkoľvek regulatív vrátane zákona je mantinelizmom, v ktorom odborové orgány, ale aj ďalší sociálni partneri sa majú pohybovať. Môj názor je ten, že sa spolitizovala činnosť Konfederácie odborových zväzov a že samotný zákon o tripartite je zámienkou len preto, že sa niektorí funkcionári nedostali na kandidátky opozičných strán.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u644" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u644.p1">Ďakujem, pán minister. Pani poslankyne, páni poslanci, končím bod programu hodina otázok. Vyhlasujem 10-minútovú prestávku.</seg>
            </u>
            <note type="comment">Po prestávke.</note>
            <u xml:id="ParlaMint-SK_1998-06-30-t1m49.u645" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u645.p1">Pani poslankyne, páni poslanci, pokračujeme v rozprave ku školskému zákonu. Na základe ústnej prihlášky sa prvý prihlásil pán poslanec Slota. Potom pani poslankyňa Kolláriková, pán poslanec Ftáčnik, pán poslanec Šepták a pani poslankyňa Lazarová. Prosím, pán poslanec Slota.</seg>
            </u>
            <u xml:id="ParlaMint-SK_1998-06-30-t1m49.u646" who="#JánSlota.1953" ana="#regular">
               <seg xml:id="ParlaMint-SK_1998-06-30-t1m49.u646.p1">Vážený pán predsedajúci, vážené kolegyne, kolegovia, je mi skutočne veľmi ľúto, že pri takejto závažnej téme, ako sa teraz prerokúva v tomto parlamente, je nás tu tak málo, že je taký záujem nás Slovákov o takúto pálčivú problematiku a tému. Aspoň vidíme, akí sme my Slováci. Na margo tých múdrych rečí a demokratických rečí, ktoré odzneli tu od našich kolegov...</seg>
            </u>
            <u xml:id="ParlaMint-SK_1998-06-30-t1m49.u647" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u647.p1">Páni poslanci, prosil by som vás - pán poslanec Slota, prosím vás, ešte mi dovoľte -, keď už nič iného, tak aspoň nebuďte otočení chrbtami k poslancovi a vážte si vystúpenie každého poslanca. Ďakujem. Nech sa páči.</seg>
            </u>
            <u xml:id="ParlaMint-SK_1998-06-30-t1m49.u648" who="#JánSlota.1953" ana="#regular">
               <seg xml:id="ParlaMint-SK_1998-06-30-t1m49.u648.p1">Ďakujem pekne. Chcel by som zdôrazniť, že by som chcel v úvode prečítať list jednej Slovenky. Je síce z roku 1938, ale veľmi úzko sa týka tejto témy a problematiky. "Mám 63 rokov a veľmi dobre sa pamätám na udalosti z rokov 1938 - 1945, keď som chodila do Ľudovej školy v Lučenci. Prvú triedu som ukončila ešte v slovenskej škole a v novembri 1938 po obsadení nášho juhu maďarskou armádou a administratívou sa zo dňa na deň začalo pre slovenské deti vyučovanie, zdôrazňujem zo dňa na deň, vyučovanie výlučne iba v maďarskom jazyku. Mojou učiteľkou od druhej triedy bola Dr. Duray Endréné, akademický titul si privlastnila po svojom manželovi, čo bolo počas maďarskej okupácie zvykom. Ešte i dnes v Lučenci žije, teda mamička Miklósa Duraya, jeho sestry Edity Bauerovej, toho času poslankyne Národnej rady. Táto moja pani učiteľka veľmi tvrdo a neúprosne do nás, slovenských detí, vtĺkala..." <vocal type="noise"><desc>Hlasy zo sály.</desc></vocal> Tak nech je to aj jej stará mama, nie je to podstatné. "... vtĺkala maďarský jazyk a používala pri tom aj trstenicu, ktorou nás bila hlava-nehlava. Zo žiadneho predmetu som od nej nemohla mať lepšie známky ako štvorky. Dodnes mám uchované vysvedčenie z tých smutných čias a môžem dokázať pravdivosť svojich tvrdení. Jednoducho nenávidela slovensky hovoriace deti a trestala nás zakaždým, keď počula, že sme medzi sebou prehovorili po slovensky. Dnes sa ukazuje, že v takomto tvrdo iredentistickom promaďarskom duchu vychovala aj svoje deti. Správanie a vystupovanie pána Miklósa Duraya to plne potvrdzuje. Miklós Duray a jeho súkmeňovci sa snažia zopakovať udalosti z roku 1938." Toľko z listu. Základnou úlohou slovenskej vlády i parlamentu je zabezpečiť trvalú a definitívnu existenciu a prosperitu slovenskej štátnosti, čo okrem iného znamená eliminovať fakty a komponenty, ktoré pôsobili a pôsobia v tomto procese rušivo, resp. ktoré tento proces brzdia. Základným zákonom štátu je ústava. Slovenská ústava má charakteristické rysy moderných demokratických ústav a plní svoju základnú funkciu. Zabezpečuje právne podmienky na fungovanie pluralitnej demokracie, ako aj ochranu práv a slobôd občanov. Áno, v slovenskej ústave sa uplatňuje občiansky princíp, čo sa týka občianskych a ľudských práv. Pokiaľ však ide o kreovanie štátnosti, je rozhodujúci a prvoradý princíp národný a primerane tomu sa slovenská štátnosť primárne odvodzuje zo štátotvornosti slovenského národa a nijakého iného subjektu, teda ani národnostnej menšiny či etnickej skupiny. Zákonodarstvo Slovenskej republiky má byť predovšetkým orientované na posilňovanie slovenskej štátnosti. V tomto ohľade právom občania Slovenskej republiky očakávali od nášho zákonodarstva viac. Nepodarilo sa okrem iného do dnešného dňa prijať napríklad ani len novelu školského zákona, ktorá predvídala vyučovanie troch-štyroch predmetov na maďarských národnostných školách v slovenskom jazyku. Názor, že takáto úprava je vraj protiústavná, je úplne neopodstatnený. Článok 34 ods. 2 písm. a) ústavy hovorí: "Občanom patriacim k národnostným menšinám alebo etnickým skupinám sa za podmienok ustanovených zákonom zaručuje okrem práva na osvojenie si štátneho jazyka", to zdôrazňujem, "práva na osvojenie si štátneho jazyka aj a) právo na vzdelanie v ich jazyku." Ak sa pridržiavame litery ústavy, znamená to, že dnešný stav na Slovensku v národnostnom školstve je protiústavný. Myslím tým, samozrejme, iba školstvo maďarskej národnosti, pretože všetky ostatné národnosti v rámci svojho školstva plne rešpektujú Ústavu Slovenskej republiky a počet vyučovacích hodín slovenčiny a odborných predmetov v slovenčine, ako aj v ich materinskom jazyku je v plnom súlade so znením slovenskej ústavy. Naproti tomu školstvo maďarskej národnostnej menšiny tým, že všetky predmety sa vyučujú v maďarčine a slovenčina sa tam vyučuje, bohužiaľ, ako viac-menej cudzia reč, nevytvára podmienky na plnohodnotné osvojenie si štátneho jazyka slovom a písmom, a tým ani neumožňuje príslušníkom maďarskej národnosti realizovať toto právo dané ústavou. Je podivuhodné, že tento problém vláda už dávno neriešila, dokonca sa stavia proti predloženému zákonu aj teraz. Mimochodom ma prekvapuje, že poslanci za maďarskú menšinu v Slovenskej republike bojujú proti predkladanému návrhu zákona, v ktorom sa chce uzákoniť vyučovanie na maďarských národnostných školách iba v dvoch-troch predmetoch v slovenčine. Ak by sa totiž mala naplniť tá časť článku 34 slovenskej ústavy, ktorá hovorí, že "za podmienok ustanovených zákonom sa zaručuje okrem práva na osvojenie si štátneho jazyka aj právo na vzdelanie v ich jazyku", tak by sa mal zákonom vlastne ustanoviť na národnostných školách počet predmetov vyučovaných v jazyku danej národnosti, a nie naopak. K tomuto bude musieť nakoniec prikročiť slovenský parlament v budúcnosti, aby konečne bola naplnená litera slovenskej ústavy. O zámeroch vážnosti situácie a o tom zajatí, v akých ideách sa nachádza naše maďarské národnostné školstvo, svedčí taký fakt, ktorý hovorí za všetko. Príde komisia z Európskej únie na návštevu do školy s maďarským vyučovacím jazykom v sprievode našich slovenských štátnych úradníkov a na rokovacom stole sú umiestnené tri zástavy: zástava Slovenskej republiky, Európskej únie a Maďarskej republiky. To nepotrebuje žiaden komentár. Nacionalistický posun v maďarských voľbách jasne artikuluje úsilie Maďarska o zmenu hraníc. Práve o segregáciu maďarského jazyka neumožnením ovládať dobre slovenský jazyk sa usilujú iredentistické sily na Slovensku, samozrejme, za výdatnej pomoci a podpory ako morálnej, tak aj finančnej z Maďarska, aby sa občania maďarskej národnosti žijúci na Slovensku cítili občanmi Maďarska. Nesmieme zabúdať na to, že strany, ktoré vyhrali v Maďarsku voľby, mali a majú vo volebnom programe presadzovanie kolektívnych práv Maďarov žijúcich v susedných krajinách, čo vlastne znamená požiadavku vytvorenia autonómnej oblasti. Napokon, žiadna maďarská vláda sa nedištancovala od podpisu na vyhlásenie maďarského summitu a ani naši maďarskí poslanci sa nezriekli komárňanskej výzvy z roku 1993, ktorá výslovne obsahuje iredentistické požiadavky. Preto vyzývam ctených poslancov, aby veľmi zvážili, ako budú pri tomto zákone hlasovať, pretože raz sa budú za to pred slovenským národom určite zodpovedať. A nedá mi skutočne povedať - a to hovorím všetkým slovenským poslancom bez rozdielu politickej príslušnosti -, že tým ľuďom, alebo tým poslancom, ktorí nebudú hlasovať za tento zákon, môžem len povedať: Hanba im pred celým slovenským národom. Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u649" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u649.p1">Ďakujem pánu poslancovi Slotovi. Prosím pani poslankyňu Kollárikovú.</seg>
            </u>
            <u xml:id="ParlaMint-SK_1998-06-30-t1m49.u650" who="#MelániaKolláriková.1943" ana="#regular">
               <seg xml:id="ParlaMint-SK_1998-06-30-t1m49.u650.p1">Vážený pán predsedajúci, vážené kolegyne a kolegovia, návrh zákona, ktorým sa mení a dopĺňa zákon o sústave základných a stredných škôl, je veľmi potrebný v národnostnom školstve. Žiaci škôl s vyučovacím jazykom maďarským, kde sa slovenský jazyk a literatúra vyučujú vlastne ako cudzí jazyk jednu hodinu denne, neovládajú dobre slovenský štátny jazyk. Najmenej 40 % absolventov týchto škôl hovorí po slovensky len veľmi slabo. Mnohoročné skúsenosti ukazujú, že počet hodín, ktoré sú v učebnom pláne vymedzené na výučbu štátneho, teda slovenského jazyka, 4 - 5 hodín týždenne, vôbec nestačí na to, aby si žiaci osvojili slovenský jazyk na dobrej úrovni. Nestačí na to, aby sa mohli rovnocenne uplatniť v ďalšom štúdiu na vysokej škole i v akomkoľvek povolaní alebo zamestnaní na celom území Slovenskej republiky, najmä ak žijú v takom jazykovom prostredí, kde sa s praktickým používaním slovenského jazyka, okrem tých štyroch až piatich hodín vyučovania za celý týždeň, nestretnú. Nemôžem súhlasiť s politikmi a s názormi tých politikov, ktorí tvrdia, že predkladaná novela zákona je v rozpore s Ústavou Slovenskej republiky, dokonca, že likviduje národnostné školstvo. Článok 34 ods. 2 Ústavy Slovenskej republiky znie: "Občanom patriacim k národnostným menšinám alebo etnickým skupinám sa za podmienok ustanovených zákonom zaručuje okrem práva na osvojenie si štátneho jazyka aj právo na vzdelanie vo svojom materinskom jazyku." V § 2 ods. 1 zákona o štátnom jazyku číslo 270/1995 Z. z. je uvedené: "Štát utvára v školskom systéme také podmienky, aby si každý občan Slovenskej republiky mohol osvojiť a používať štátny jazyk slovom aj písmom." Z uvedeného vidieť, že národnostné menšiny majú zaručené práva na osvojenie si štátneho jazyka, ako aj na vzdelávanie sa vo svojom jazyku bez stanovenia počtu hodín vzdelávania sa v danom jazyku. Ak sa zistí, že žiaci navštevujúci maďarské školy na Slovensku neovládajú dobre štátny jazyk, vláda je povinná vytvoriť také podmienky v školskom systéme, aby každý žiak dobre ovládal štátny jazyk. Aké sú teda možnosti na zmenu kvality vzdelávania v tomto smere? Je možný extenzívny prístup k problému, teda zvýšiť počet vyučovacích hodín týždenne. Niektorí navrhujú zavedenie predmetu konverzácie v slovenskom jazyku. Bolo by to riešenie, ak by sa mohol zvýšiť týždenný počet hodín povinného vyučovania o 4 až 5 hodín, pretože riešiť túto záležitosť cez nepovinný predmet by nemalo veľký význam. Proti takémuto riešeniu sú zásady pedagogickej hygieny, ktoré nepripúšťajú ďalšie rozširovanie týždenného počtu vyučovacích hodín, pretože by to spôsobovalo nežiaduce preťažovanie žiakov. Iný prístup je ten, ktorý sleduje predložená novela školského zákona, a to, že sa vyberú v učebnom pláne vhodné predmety, ktoré sa budú vyučovať v celom rozsahu v štátnom jazyku tak, aby sa rozšírila jeho výučba o 4 až 5 hodín týždenne bez toho, že by sa zvýšil celkový počet hodín povinného vyučovania. Ako navrhovatelia sme zvolili predmety dejepis a zemepis, resp. geografiu. Tieto predmety sme zvolili predovšetkým preto, lebo v nich prevažuje pri výučbe hovorené slovo, keď možno najlepšie precvičovať a uplatniť prakticky to, čo sa žiaci naučili v predmete slovenský jazyk a literatúra. Prirodzene, že nie je zanedbateľná ani skutočnosť, že sa žiaci naučia napríklad aj správne zemepisné názvy, najmä ak ide o zemepis Slovenska, pretože vyznieva trápne, keď absolvent nielen základnej školy, ale aj maturant nepozná správny názov hlavného mesta nášho štátu. Štátu, ktorého je občanom. Samozrejme, je tu aj ďalší moment, a to je kvalita výučby slovenského jazyka. Tá však súvisí s kvalitou učiteľov slovenského jazyka. Zlepšenie možno dosiahnuť až vtedy, ak aj učitelia v školách s vyučovacím jazykom pre žiakov národnostných menšín budú dobre ovládať slovenský jazyk. Pri výučbe sa, samozrejme, budú smieť používať len učebnice a učebné texty uvedené v zozname učebníc vydanom ministerstvom školstva. Nie je predsa možné, aby sa pri výučbe dejepisu používali učebnice dovezené z Maďarskej republiky, a to bez súhlasu Ministerstva školstva Slovenskej republiky. Je potrebné, aby sa používali učebnice dejepisu a zemepisu, ktoré sú aktuálne, a sú na zozname ministerstva školstva. Preto hovoriť o likvidácii národnostného školstva u nás na Slovensku je trápne. Som presvedčená, páni kolegovia aj kolegyne, ktorí tu sedíte, a ktorí tu sedíme, že podporíte nami predkladanú novelu zákona. A dokonca, že ju podporia aj kolegovia po pravej strane, kolegovia zastupujúci národnostnú menšinu maďarskú, pretože tu skutočne nejde o likvidáciu národnostného školstva, ale tu ide o zlepšenie výučby, aby títo žiaci, ktorí skončia školy s názvom "maďarské školy", ovládali aj slovenský jazyk a aby nemali problém realizovať sa na Slovensku. Som presvedčená, že nakoniec budeme pri hlasovaní všetci spokojní, pretože verím, že podporíte tento náš návrh. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u651" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u651.p1">Ďakujem pani poslankyni Kollárikovej. Prosím pána poslanca Ftáčnika.</seg>
            </u>
            <u xml:id="ParlaMint-SK_1998-06-30-t1m49.u652" who="#MilanFtáčnik.1956" ana="#regular">
               <seg xml:id="ParlaMint-SK_1998-06-30-t1m49.u652.p1">Vážený pán podpredseda, vážená pani ministerka, vážené kolegyne a kolegovia, hneď na úvod musím sklamať svoju váženú kolegyňu, pani poslankyňu Kollárikovú, a oznámiť jej, že nie všetci poslanci tohto parlamentu podporia návrh, ktorý predložila Slovenská národná strana. Ja by som si na úvod položil otázku: Prečo vlastne Slovenská národná strana teraz na záver volebného obdobia predkladá zákon, ktorý je istým koncepčným zásahom do nášho školského systému? Do parlamentu prvýkrát, prosím pekne. Treba povedať, že Slovenská národná strana, ktorá vo vládnej koalícii zodpovedala za školskú politiku, sa za tie štyri roky nemá príliš veľmi čím pochváliť. Okrem nových univerzít, ktoré ale dostali prídomok "Mečiarove univerzity", je zúfalá situácia v oblasti financovania. Hovoril som o tom na úvod tejto schôdze, kde v tomto roku chýba školám a školským zariadeniam 1,5 mld. korún, čo je, samozrejme, zodpovednosťou celej vládnej koalície, aj vlády a ministerstva financií. <vocal type="noise"><desc>Hlas z pléna.</desc></vocal> Bohužiaľ, my sme v opozícii, pán podpredseda, my si to vymeníme v septembri s vami. <vocal type="laughter"><desc>Smiech z pléna.</desc></vocal> Ďalej by som ako výsledok školskej politiky uviedol nepripravený prechod na deviaty ročník, ktorý sa uskutočňuje bez toho, aby v školách bolo dostatok školských textov. Pôvodne plánované učebné osnovy, ktoré mali byť rozložené na viacero rokov, sú uniformné a tak ďalej a tak ďalej. Štyri roky sa neriešili problémy prípravy robotníckej mládeže. Konkrétne mám na mysli problémy stredných odborných učilíšť, kde vláda v roku 1995 prijala materiál, a mnohé opatrenia zostali iba na papieri. <vocal type="noise"><desc>Hlasy z pléna.</desc></vocal> Ja sa dostanem k veci veľmi rýchlo. A v školstve sme zaznamenali, že riadenie školstva vlastne vykonávajú vedúci odborov školstva na okresných a krajských úradoch, ktorí k tomu prakticky nemajú kompetencie, pretože financie a personálne právomoci odišli na iné útvary okresných a krajských úradov, to znamená, ministerstvo školstva v tomto súboji o kompetencie prehralo, čo mohlo. Preto si chce Slovenská národná strana na záver volebného obdobia postaviť v oblasti školstva pomníček. Jednoducho zaspievať svoju labutiu pieseň, aby sme nezabudli, kto vlastne 4 roky riadil tento rezort, pretože som presvedčený, že po septembri už to bude niekto iný. To bol politický pohľad, ale myslím si, že je veľmi vecný a pravdivý, pretože toto je motív, prečo sa veci neudiali skôr. Čo sleduje tento návrh zákona? Zlepšiť vyučovanie slovenského jazyka v základných a stredných školách. To je, prosím, cieľ, pod ktorý sme ochotní sa podpísať všetci, aj poslanci Strany demokratickej ľavice. Našou filozofiou a naším krédom je zabezpečiť, aby každý občan Slovenskej republiky na území Slovenskej republiky sa dohovoril v štátnom jazyku, aby každý mal možnosť sa naučiť rozprávať po slovensky. Je otázka, ako to dosiahnuť. Ako to robila vládna koalícia? Do vládneho programu bol vložený cieľ, že sa zavedie tzv. alternatívne školstvo - pre kolegu Prokeša hovorím, že sme si to nevymysleli my, ale vymyslelo si to ministerstvo školstva -, čo mala byť možnosť ponúknutá pre rodičov zvoliť predmety, ktoré by sa učili v slovenskom jazyku, ale na princípe dobrovoľnosti. Toto skúšalo ministerstvo zaviesť v roku 1995. Nebola to len dobrovoľnosť. Boli tam odvolaní riaditelia a rôzne iné veci. Pamätáme sa, že sa ministerstvo pokúsilo nie dostatočne pripravenej verejnosti vnútiť tento projekt silou. Samozrejme, každá sila alebo každá akcia vyvoláva protireakciu. Tá protireakcia sa dostavila a projekt stroskotal. Potom sa štyri roky prakticky nedialo nič. A teraz na záver volebného obdobia objavujeme, že treba s tým niečo robiť, hoci tu zaznela informácia, že sa to pokúšalo ministerstvo školstva riešiť, ale tento návrh neprešiel vo vláde. Už tu spomenul, myslím, pán kolega Nagy, že podobný návrh sa objavil aj v osemdesiatych rokoch a predkladal ho skutočne ideologický tajomník vtedajšieho ÚV KSS pán Pezlár, ale z podobných dôvodov, ako dnes o nich diskutujeme, ten návrh nebol schválený. Takže dáva sa na stôl niečo, čo má podstatne starší dátum. Ak sa argumentuje tým, kam sme sa vlastne dostali po tých štyroch rokoch, tak v roku 1995 pre ministerstvo bola prijateľná dobrovoľnosť, to znamená ponuka pre rodičov, oni sa majú rozhodnúť, či chcú, aby sa predmety vyučovali v slovenskom jazyku podľa toho, čo považujú oni za vhodné. Dnes sa takéto čosi dáva ako povinnosť. Zákonom sa hovorí, že tieto predmety musíš, pretože chodíš do školy. Myslím si, že toto nie je riešenie. Cestu by som skôr videl vo vyučovaní, resp. v hľadaní spôsobov, ako naučiť deti, ktoré navštevujú školy s vyučovacím jazykom maďarským, správne po slovensky. To znamená, ak tu ministerstvo a pán kolega, ktorý predkladá tento zákon, jednou rukou zatratí experiment, ktorý sa tu pokúša vniesť do života skupina učiteľov na školách s vyučovacím jazykom maďarským, ja by som sa opýtal: Aký experiment pripravilo za štyri roky ministerstvo školstva? Kde ste boli? Prečo ste vy neexperimentovali podobným alebo iným spôsobom, aby ste naplnili tie ciele, ktoré chcete dosiahnuť, to znamená - zlepšiť vyučovanie slovenčiny? Ak tu hovoríme o tom, že je hrôzostrašné pomyslieť, že Skabelová a Bónová sa snažia vyučovať slovenčinu ako cudzí jazyk, mne z toho vychádza, že by ste chceli, aby sa maďarské, teda deti s maďarskou národnosťou učili slovenčinu ako materinský jazyk. Nuž, ako sa ju majú učiť? Ale pre nich materinským jazykom je iný jazyk. To znamená, majú jedinečnú príležitosť, pretože žijú v tomto jazykovom prostredí. Slovenčina je oficiálnym štátnym jazykom. Nemal by byť problém nájsť spôsob a metódu, ako týmto deťom poskytnúť čo najlepší prístup k slovenskému jazyku aj z hľadiska konverzácie, odbornej terminológie a všetkého, čo k vyučovaniu jazyka a ich príprave na ďalšie povolanie, prípadne ďalšie štúdium na vysokej škole patrí. To znamená, ak sú výhrady voči tomu experimentu, ja by som očakával, že sa toho ujme ministerstvo školstva, pozve si autorky, či autorov experimentu, prediskutuje s nimi sporné stránky a povolí tento experiment ako oficiálny. Vyhodnotí ho po roku, či po dvoch odbornými pracoviskami, ktoré tu boli spomínané, a nie, prosím, úradníkmi na ministerstve školstva. Odkiaľ môže vedieť odbor národnostného školstva bez odborných posudkov, ako táto metóda funguje, alebo nefunguje? Len ako kuriozitu by som pripomenul, že náš výbor Národnej rady Slovenskej republiky sa zúčastnil výjazdového zasadnutia na jednej škole, kde táto metóda bola, alebo kde sa podľa tejto metódy učí. A dokonca sme do uznesenia dali, že odporúčame ministerstvu, aby sa touto metódou zaoberalo. Sú to už asi dva roky, pán predseda výboru si to iste pamätá. Odvtedy sa s tým nič nestalo. <vocal type="speaking"><desc>Reakcia z pléna.</desc></vocal> Vy ste tam neboli. Boli sme tam. Boli sme tam. Kolega Szigeti mi to potvrdí. Boli tam viacerí členovia výboru a to uznesenie bolo právoplatne prijaté. To znamená, kolegovia, ak tu diskutujeme, a pán poslanec Slota pred chvíľou hovoril o ústave a práve na osvojenie si štátneho jazyka, rád by som povedal, že právo nie je povinnosť. Nedá sa niekomu vnútiť, že musí toto alebo tamto robiť, ale mali by sme sa snažiť motivovať deti, a nakoniec mnoho vecí sa v tom smere robí, aby sa naučili po slovensky, pretože je v ich vlastnom záujme, aby sa mohli uplatniť a presadiť sa na celom území Slovenskej republiky. Chcel by som povedať myšlienku svojho kolegu z poslaneckého klubu, že: "Úcta k jazyku sa nedá vypestovať násilím ani silou zákona. Úcta k jazyku sa pestuje tým, že tu bude taká politika, ktorá sa bude snažiť včleniť všetkých občanov do spoločenstva občanov Slovenskej republiky bez ohľadu na to, akej sú národnosti, náboženstva, vierovyznania a podobne." Chcel by som povedať, že ak tu boli výhrady voči vyučovaniu dejepisu, k jeho obsahu a podobne, tu sa, vážené kolegyne a kolegovia, dostávame kdesi ďalej než len k školskej problematike. Je to otázka menšinovej politiky, ktorá sa tu štyri roky vykonávala a ktorá, samozrejme, súvisí s tým, akým spôsobom menšiny túto politiku vnímajú. Nemožno prechváliť menšinovú politiku súčasnej vládnej koalície, ktorá skôr sledovala obmedzovanie, znižovanie práv, odnímanie finančných prostriedkov, než povzbudzovanie k istému dialógu, k hľadaniu riešení a do ktorého by sa mohla včleniť aj otázka zlepšenia vyučovania slovenčiny. Po štyroch rokoch prvýkrát vážne diskutujeme o tom, ako zlepšiť vyučovanie slovenčiny na našich školách. A ja si myslím, že jednoducho na takýto koncepčný zásah nie je v tejto chvíli žiadna pôda. Tá pôda by sa mala vytvoriť diskusiou, vecnými a odbornými argumentmi, a nie tým, že si tu skupinka poslancov v tomto parlamente myslí, že takto sa ten cieľ dosiahne. Je to v rozpore s proklamáciami, ktoré tu boli, je to v rozpore s politikou, ktorá sa doteraz robila, a naozaj to treba dať do kontextu menšinovej politiky, ktorá bude hľadať vecné riešenia problémov, ktoré budú integrovať občanov, a nie rozdeľovať občanov, ktoré vytvoria predpoklady na to, aby každý občan Slovenskej republiky ovládal slovenský jazyk. Chcem povedať za náš poslanecký klub, že cestu tu navrhnutú nepovažujeme v tejto chvíli a takýmto spôsobom za schodnú. Sme pripravení diskutovať a hľadať odpovede na otázku, ako to dosiahnuť, ale zrejme je to otázka, ktorú si musíme vážne položiť a budeme si ju klásť aj s príslušnými odpoveďami v budúcom volebnom období. Ďakujem za vašu pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u653" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u653.p1">Ďakujeme pánu poslancovi Ftáčnikovi. Predtým, ako vystúpi pán poslanec Šepták, sú tu faktické poznámky. Pán poslanec Cuper.</seg>
            </u>
            <u xml:id="ParlaMint-SK_1998-06-30-t1m49.u654" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u654.p1">Vážený pán predsedajúci, chcel by som byť vo svojej 999. faktickej pripomienke či poznámke slušný, ale vystúpenie pána poslanca Ftáčnika nedáva na to príliš veľa dôvodov, takže mu musím povedať, že takých "svetoobčianskych tárajov" a "insitných ekonómov" zo SDĽ asi ťažko budú Slováci vymenúvať za ministrov. Takže nech sa "nevytešuje", že on bude sedieť v tom ministerskom kresle a riadiť školstvo a pani Schmögnerová ministerstvo hospodárstva, alebo nebodaj financií. Takže nech sa "nevytešuje". A čo sa týka tých odborných znalostí o vysokom školstve, pán Ftáčnik bol jedným z tých, ktorí nechcú pohnúť s vysokým školstvom a zaviesť nejaké racionálne reformy, aby sa zrušil ten rovnostársky princíp a nejakým spôsobom oživilo vysoké školstvo. Nijaký racionálny návrh som, pán Ftáčnik, tu od teba v živote okrem intrigánstva a tárajstva za 4 roky nepočul. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u655" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u655.p1">Ďakujem pánu poslancovi Cuperovi. Prihlásil sa aj podpredseda Národnej rady pán Andel. Dávam mu slovo.</seg>
            </u>
            <u xml:id="ParlaMint-SK_1998-06-30-t1m49.u656" who="#MariánAndel.1950" ana="#regular">
               <seg xml:id="ParlaMint-SK_1998-06-30-t1m49.u656.p1">Priatelia, podľa § 28 rokovacieho poriadku, to, čo som aj doobeda povedal, ste na mňa trošku "vyskakovali" niektorí kolegovia z maďarskej opozície, treba si prečítať rokovací poriadok: Podpredsedovia, predseda a ministri môžu hovoriť, o čom chcú. Chcel by som len zareagovať na kolegu Ftáčnika. Vážim si ho, je to skutočne veľmi rozumný človek. Ale, pán kolega, právo je povinnosť na celom svete. To ste trošku prestrelili, čo ste povedali. To po prvé. A po druhé, spomenul si, Milanko, pána Pezlára. Bodaj by tu sedel, bodaj by mal pravdu. Je vari 10 rokov dozadu, alebo 12 rokov dozadu, ty si mu tlieskal. Prečo ho dnes kritizujeme? Keby tu sedel, čestné slovo, v tejto oblasti by som mu veľmi, ale veľmi tlieskal. Ďakujem. To je všetko.</seg>
            </u>
            <u xml:id="ParlaMint-SK_1998-06-30-t1m49.u657" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u657.p1">Ďakujem pánu podpredsedovi Andelovi. Prosím, pán poslanec Prokeš.</seg>
            </u>
            <u xml:id="ParlaMint-SK_1998-06-30-t1m49.u658" who="#JozefProkeš.1950" ana="#regular">
               <seg xml:id="ParlaMint-SK_1998-06-30-t1m49.u658.p1">Ďakujem, pán predsedajúci. Chcel by som k vystúpeniu pána poslanca Ftáčnika povedať, že experimentov v školstve bolo už dosť. Je načase skončiť s experimentovaním v školstve. Je už potrebné vážne hľadať riešenia, a nie experimentovať. Veď my sme prešli z 9-ročnej dochádzky na 8-ročnú. Ukázalo sa, že je to hlúpy experiment, že musíme ísť nazad. My sme si zaviedli havajské kurzy do škôl, dokonca do vybraných. Učitelia presviedčali rodičov, že to je to najlepšie, čo len môže byť. A o rok nato ich prosili, prosili tí istí učitelia rodičov, aby sa postavili proti tomu, lebo prišli na to, že deti sa vlastne nič nenaučia. Mimochodom, bolo by veľmi zaujímavé vyhodnotiť, aké sú výsledky z pokusných škôl aj tu v Bratislave, kde sa zavádzali nové metódy vyučovania, a porovnať ich s klasickými školami, pretože čo ja poznám, tak je to veľmi, veľmi úbohé a tie deti sú minimálne o dva ročníky vedomostne nižšie než deti z klasických škôl. Takže prosím veľmi pekne, žiadne experimenty už v školstve, ale seriózne hľadanie riešenia. A toto je seriózne hľadanie riešenia, čo ponúka práve táto novelizácia zákona. Ďakujem.</seg>
            </u>
            <u xml:id="ParlaMint-SK_1998-06-30-t1m49.u659" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u659.p1">Ďakujem pánu poslancovi Prokešovi. Prosím pani poslankyňu Ďurišinovú.</seg>
            </u>
            <u xml:id="ParlaMint-SK_1998-06-30-t1m49.u660" who="#MáriaĎurišinová.1960" ana="#regular">
               <seg xml:id="ParlaMint-SK_1998-06-30-t1m49.u660.p1">Ďakujem veľmi pekne, pán predsedajúci. Veľmi ma mrzí, že pán kolega Cuper v tomto momente vyšprintoval zo sály. Prosila by som vás, aby sme mu dali možnosť, aby sa verejne ospravedlnil pánu poslancovi Ftáčnikovi za jeho hlasité vykrikovanie na jeho adresu, že je somár. Ako to môže jeden docent práv? To nebola jeho 999. faktická pripomienka, ale jeho 999. hlúposť povedaná v tomto parlamente. <kinesic type="applause"><desc>Potlesk.</desc></kinesic> A ja vás veľmi pekne prosím, aby sa zdržal. Akceptujem právo na politický názor, na osobný názor, na odborný názor a rešpektujem či opozičného, či koaličného poslanca, ale takéto primitívne vyjadrovanie z úst jedného z čelných predstaviteľov vládneho hnutia, to je naozaj vulgarizmus najhrubšieho zrna. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u661" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u661.p1">Ďakujem. Prosím pani poslankyňu Kollárikovú.</seg>
            </u>
            <vocal type="noise">
               <desc>Ruch v sále.</desc>
            </vocal>
            <u xml:id="ParlaMint-SK_1998-06-30-t1m49.u662" who="#MelániaKolláriková.1943" ana="#regular">
               <seg xml:id="ParlaMint-SK_1998-06-30-t1m49.u662.p1">Kolegovia, dovolíte? Kolegovia, mne beží čas.</seg>
            </u>
            <u xml:id="ParlaMint-SK_1998-06-30-t1m49.u663" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u663.p1">Keby sme sa naozaj upokojili, každý má nejaký ten svojský spôsob vyjadrovania, myslenia, vystupovania. <vocal type="noise"><desc>Hlasy z pléna.</desc></vocal> Nie, nie, nie. Chcem len povedať, že jeden druhého musíme nielen tolerovať, rešpektovať, akceptovať, ale aj odpúšťať jeden druhému. Prosím pani poslankyňu Kollárikovú.</seg>
            </u>
            <u xml:id="ParlaMint-SK_1998-06-30-t1m49.u664" who="#MelániaKolláriková.1943" ana="#regular">
               <seg xml:id="ParlaMint-SK_1998-06-30-t1m49.u664.p1">Kolegovia mi ubrali z času, takže im za to ďakujem. Chcela by som len podotknúť, že výučbu a ovládanie jazyka, štátneho jazyka spájať s politikou, nehnevajte sa, ale to nie je namieste. Je skôr smutné, že žiaci navštevujúci štátne školy s príslušným jazykom národnostnej menšiny dobre neovládajú štátny jazyk. Nedivila by som sa, keby títo žiaci navštevovali súkromné školy, tak ako je to napríklad v Dánsku, kde na hranici Dánska a Nemecka sú dánske školy, dánsko-nemecké, ktoré sa riadia zákonmi pre súkromné školy z roku 1991 a zákonom o školách pre gymnáziá z roku 1955. Keď títo žiaci nebudú dobre ovládať štátny jazyk, tak tam sa im nebude nikto diviť. A dokonca je tam zakotvené v týchto normách, že učitelia, ktorí vyučujú v týchto školách, nemusia mať ani príslušnú aprobáciu. Čiže to je rozdiel medzi štátnym a súkromným školstvom. Takže ešte raz opakujem, že je smutné, keď žiaci navštevujúci štátne školy neovládajú štátny jazyk a niekto ich v tom ešte aj podporuje. Je to smutné. Ďakujem.</seg>
            </u>
            <u xml:id="ParlaMint-SK_1998-06-30-t1m49.u665" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u665.p1">Ďakujem. Prosím pani poslankyňu Belohorskú, aby vystúpila so svojím príspevkom.</seg>
            </u>
            <u xml:id="ParlaMint-SK_1998-06-30-t1m49.u666" who="#IrenaBelohorská.1948" ana="#regular">
               <seg xml:id="ParlaMint-SK_1998-06-30-t1m49.u666.p1">Ďakujem pekne, pán predsedajúci. Prosila by som všetkých pánov poslancov, aby sme upriamili pozornosť na včera tu spomínanú štatistiku. Objavilo sa v dennej tlači, že z 28 000 respondentov v 23 krajinách, ktorým bola položená otázka ohľadom národnej hrdosti, národnej identity, Slovensko skončilo na poslednom mieste. To by som chcela trošku pripomenúť možno aj pánu Ftáčnikovi, ktorý "horuje" za to veľkoeurópske, a to "Rýchlo ideme do sveta". Sme na Slovensku. A možno by som chcela pripomenúť aj pani ministerke na konci jej 4-ročného funkčného obdobia, že sme na konci funkčného obdobia, a stále sa potkýname o národnostné školstvo. Jednoducho, odporúča na Slovensku len slovenské štátne školstvo. Pre všetko ostatné, samozrejme, treba vytvoriť podmienky, ale nech je to platené z ich vrecák. A ak sa vyučuje maďarčina, nech je to tak, ako v školách, kde chodia deti s rozšíreným vyučovaním anglickým, nemeckým, francúzskym, španielskym. Samozrejme, nech sa páči, môže byť aj s maďarským, ale to nech je na pár hodín. Darmo mi ukazujete ústavu. To je dôsledok, pán Ftáčnik, tej smutnej štatistiky: Deti, ktoré nevedia v 4. a 5. ročníku, že žijú na území Slovenskej republiky, nectia si a neovládajú tento jazyk, nectia si svoj štát a svoju matku.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u667" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u667.p1">Ďakujem pani poslankyni Belohorskej. Prosil by som pána poslanca Weissa.</seg>
            </u>
            <u xml:id="ParlaMint-SK_1998-06-30-t1m49.u668" who="#PeterWeiss.1952" ana="#regular">
               <seg xml:id="ParlaMint-SK_1998-06-30-t1m49.u668.p1">Chcel by som vyzvať svojho kolegu pána Ftáčnika, aby nekomentoval ľudskú a morálnu úroveň, ktorú svojimi výrokmi na jeho adresu prezentoval pán docent práv Cuper, pretože tak hlboko do suterénu by nemal za ním ísť. A druhá vec, pán Ftáčnik zabudol predkladateľom návrhu pripomenúť, čo sme sa všetci učili kedysi v škole na dejepise, že tu bol istý gróf Apponyi, ktorý sa pokúšal naučiť Slovákov nasilu - zákonom, donucovaním - maďarský jazyk. Nepodarilo sa mu to. Prosím vás pekne, nepokúšajme sa 100 rokov po Apponyim postupovať tými istými metódami naruby, pretože nebudeme úspešní.</seg>
            </u>
            <u xml:id="ParlaMint-SK_1998-06-30-t1m49.u669" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u669.p1">Prosím pani poslankyňu Garajovú.</seg>
            </u>
            <u xml:id="ParlaMint-SK_1998-06-30-t1m49.u670" who="Garajová, E." ana="#regular">
               <seg xml:id="ParlaMint-SK_1998-06-30-t1m49.u670.p1">Vážený pán predsedajúci, na rozdiel od niektorých svojich predrečníkov, myslím si, že mám...</seg>
            </u>
            <vocal type="noise">
               <desc>Ruch v sále.</desc>
            </vocal>
            <u xml:id="ParlaMint-SK_1998-06-30-t1m49.u671" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u671.p1">Keby ste nechali hovoriť pani poslankyňu Garajovú. Buďte slušní!</seg>
            </u>
            <u xml:id="ParlaMint-SK_1998-06-30-t1m49.u672" who="Garajová, E." ana="#regular">
               <seg xml:id="ParlaMint-SK_1998-06-30-t1m49.u672.p1">... morálne právo vyjadriť sa k tejto problematike, lebo na rozdiel od mnohých z vás som 30 rokov vyučovala slovenský jazyk a literatúru na gymnáziu s vyučovacím jazykom maďarským. Môžem vám povedať, že som prežila a vyskúšala všetky metódy oficiálne i vlastné na vyučovaní slovenského jazyka a literatúry v týchto triedach. A verte, existujú len dve. Po prvé, hovoriť čo najviac po slovensky so žiakmi. Po druhé, aby slovenský jazyk a literatúru vyučovali na školách s vyučovacím jazykom maďarským tí, ktorí po slovensky vedia. Obe tieto metódy, ak to možno nazvať metódami, boli odmietnuté, samozrejme, politikmi za Maďarskú koalíciu. To prvé sme nepresadili. Skúšali sme - a to vám môžem zodpovedne povedať - so svojimi študentmi z tried s vyučovacím jazykom maďarským diskutovať a vypracovať koncepciu, ktorá sa možno nešťastne nazvala alternatívnym vyučovaním. Bolo to bilingválne vyučovanie. Žiaci to chceli. Nepodarilo sa. Nepodarilo sa to zase pre silnú politickú antipropagandu. Toto dnes je tretí pokus, pokus naučiť deti lepšie štátny jazyk, aby sa nikdy na Slovensku a nikde na Slovensku necítili menejcenní. Ale všetky pokusy budú zbytočné, ak sa to bude vždy politizovať. Áno, pán poslanec, ja s vami súhlasím, treba vychovať žiakov k úcte k slovenskému jazyku. Ale nás, ktorí si slovenský jazyk vážime, do tých maďarských tried nechcú. Mám s tým vlastné skúsenosti, o ktorých vám môžem rozprávať, pretože pestovať úctu k materinskému jazyku, alebo slovenskému štátnemu jazyku môžu len tí, ktorí si ten jazyk vážia, ctia a ktorí ho ovládajú.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u673" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u673.p1">Ďakujem pani poslankyni Garajovej. Prosím pána predsedu Hofbauera.</seg>
            </u>
            <u xml:id="ParlaMint-SK_1998-06-30-t1m49.u674" who="#RomanHofbauer.1940" ana="#regular">
               <seg xml:id="ParlaMint-SK_1998-06-30-t1m49.u674.p1">Z vystúpenia pána poslanca Ftáčnika a aj z faktickej poznámky pána Weissa zavanul duch proletárskeho internacionalizmu bývalých členov výkonného výboru bývalej komunistickej strany. Kolegovia, je to presne tak, toto experimentovanie s výučbou jazykov. Na generácii šesťdesiatnikov sa odskúšalo vari 10 experimentov. V dôsledku toho šesťdesiatnici neovládajú ani jeden jazyk. Som jeden z nich. Na mojej dcére nebol odskúšaný ani jeden experiment, ale chodila do anglickej školy, na ktorej sa učila i ruština, kde sa niektoré predmety vyučovali v nemčine. Brilantne ovláda tri svetové jazyky. Nie experimentovanie, ale aktívna výučba v konkrétnom jazyku v škole. Experimentov v tomto pásme sme tu už zažili "more". Po voľbách je veľmi pravdepodobné, že na poste ministra školstva bude sedieť iný človek, a nie ministerka Slavkovská, ale ak dovolíte, nepochybujem o tom, že to bude opäť príslušník Slovenskej národnej strany. <vocal type="speaking"><desc>Reakcia z pléna.</desc></vocal> Ak máte iný názor, je to vaša smola. Čo sa týka výučby v štátnom jazyku, tým sa nekultivuje jazyk, tým sa nekultivuje úcta, ale racionálna potreba ovládania štátneho jazyka v štáte, v ktorom žijeme. To je elementárna povinnosť toho človeka, ktorý tu žije. To netreba kultivovať, to je jednoducho potreba. Ak stavebný robotník, železničný robotník, poštový zamestnanec neovláda jazyk štátu, v ktorom žije, nemôže pracovať v tejto sfére a degraduje sa na pomocného robotníka. Vy týchto ľudí ženiete do pozície geta v štáte, v ktorom sa nachádzajú. V tejto oblasti, o ktorej tu hovoríme, myslím si, že riešenie je ohromne jednoduché - princíp reciprocity v oblasti školstva s Maďarskou republikou: Aký pochválen, taký naveky, aké vrece, taká záplata. Je to presne tak. Princíp reciprocity. A vôbec v ničom netreba experimentovať. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u675" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u675.p1">Prosím pána poslanca Bárdosa.</seg>
            </u>
            <u xml:id="ParlaMint-SK_1998-06-30-t1m49.u676" ana="#regular">
               <seg xml:id="ParlaMint-SK_1998-06-30-t1m49.u676.p1">Ďakujem pekne, pán podpredseda. Po prvé, vážim si každý jazyk. Ale chcel by som teraz reagovať na slová pána Ftáčnika. Je to úplne jasné, prečo Slovenská národná strana teraz vystúpila s touto novelou, prečo je to takto načasované, to je úplne jasné každému. O tom je zbytočné hovoriť. Chcel by som doplniť tie slová, ktoré hovoril pán Milan Ftáčnik ohľadom výjazdového zasadnutia Výboru Národnej rady Slovenskej republiky pre školstvo, vedu, kultúru a šport, ktoré sa konalo v minulom roku na jeseň v Neninciach v okrese Veľký Krtíš. Hoci nie som členom výboru, ale mal som tú možnosť a s radosťou som prečítal slová pána Viliam Hornáčka, ktorý je podpredsedom tohto výboru, pán Paška, váš zástupca, ktorý v regionálnej tlači povedal, že metóda Skabelovej a Bónovej, to je veľmi pozitívna vec, a veľmi pozitívne sa vyjadril o tom, čo videl a čo videli v škole v Neninciach. A som veľmi sklamaný, že ministerstvo školstva nič, žiadnu aktivitu nevykazovalo, že by sa nejakým spôsobom spojilo s tými, ktorí túto metódu vykonštruovali a veľmi úspešne ju používajú. Je to veľká škoda. Ešte raz, pán predseda, váš pán zástupca, teda podpredseda Hornáček veľmi pozitívne reagoval na to, čo videl počas tejto metódy. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u677" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u677.p1">Ďakujem. Prosím pána poslanca Morica.</seg>
            </u>
            <u xml:id="ParlaMint-SK_1998-06-30-t1m49.u678" who="#VíťazoslavMóric.1946" ana="#regular">
               <seg xml:id="ParlaMint-SK_1998-06-30-t1m49.u678.p1">Ďakujem za slovo, pán predsedajúci. Vážení kolegovia, myslím si, že je na hanbu nášho parlamentu, že sa o vyučovaní maďarského jazyka na slovenských školách hádajú medzi sebou slovenskí poslanci. Poslanci Maďarskej koalície sa dívajú na nás, čo to tu vlastne robíme. Zákon, ktorý je predložený, je dobrým kompromisom. Ani ja nesúhlasím s niektorými vecami, ale napriek tomu budem zaň hlasovať. A nesúhlasím preto, že si myslím, že prvoradou povinnosťou štátu je, aby sa v štátnych školách vyučovalo v štátnom jazyku a potom žiaci môžu mať jeden z voliteľných predmetov neštátny jazyk. Som jednoznačne za toto. Ale budem za tento zákon hlasovať, pretože je to zákon dobrý, je to zákon vyvážený. Nie je pravda, že z tohto zákona chceme nejaké politické výhody. Dávame ho tretíkrát. Pani kolegyňa Ďurišinová, bola si úžasná vo svojom spravodlivom hneve, keď si hovorila, ako nekultúrne vystupuje - vraj - pán docent Cuper. Škoda, že si nebola taká spravodlivá, keď okolostojaci poslanci bránili šéfovi Slovenskej informačnej služby predniesť svoju správu. Kde si bola vtedy, pani kolegyňa? Prečo si sa vtedy nerozčúlila, keď nekultúrnym, hanlivým spôsobom - a dá sa povedať -, ako tlupa "grázlov" mu bránili, aby vystúpil a predniesol svoju správu? Kde si vtedy bola? Ďakujem za slovo.</seg>
            </u>
            <u xml:id="ParlaMint-SK_1998-06-30-t1m49.u679" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u679.p1">Ďakujem. Prosím pani poslankyňu Kollárikovú, aby vystúpila so svojou poznámkou.</seg>
            </u>
            <u xml:id="ParlaMint-SK_1998-06-30-t1m49.u680" who="#MelániaKolláriková.1943" ana="#regular">
               <seg xml:id="ParlaMint-SK_1998-06-30-t1m49.u680.p1">Páni kolegovia, som doslova zhrozená, keď počujem v súvislosti s naším predkladaným zákonom, s novelou zákona o základných a stredných školách, počujem meno Apponyi a Apponyiho zákony z roku 1907. Nehnevajte sa, pán kolega, ale tieto zákony boli uplatňované v roku 1907 za veľmi silnej maďarizácie, kde učitelia nemohli ďalej pôsobiť ako učitelia, ak neovládali maďarský jazyk slovom a písmom. Nehnevajte sa, pán kolega, bolo to za Uhorska a Uhorsko, to nebolo len Maďarsko, ale tam patrilo aj Slovensko, Rumunsko, Juhoslávia, Ukrajina. Takže neurážajte nás, pán kolega. Sme na Slovensku, a nie sme v Uhorsku a nemáme tu ani rok 1880, ani rok 1907.</seg>
            </u>
            <u xml:id="ParlaMint-SK_1998-06-30-t1m49.u681" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u681.p1">Ďakujem. Prosím pána poslanca Cupera.</seg>
            </u>
            <u xml:id="ParlaMint-SK_1998-06-30-t1m49.u682" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u682.p1">Vážený pán predsedajúci, veľmi ma trápi, že "svetoobčan" Weiss ešte nezistil, že ho už dávnejšie vyhodili z politického suterénu na smetisko slovenských dejín. Nech uteká z toho smetiska, lebo ho tam zasypú bahnom. <kinesic type="applause"><desc>Potlesk.</desc></kinesic> Pani poslankyni Ďurišinovej by som chcel povedať, že jej morálny profil ma veľmi a veľmi trápi ako učiteľa, ktorý... <vocal type="noise"><desc>Ruch v sále.</desc></vocal> Pán predsedajúci, to bola zo strany pani Ďurišinovej reagencia nie na vystúpenie pána Ftáčnika, ale na moju osobu. Ja si to vyprosím. Reagujem na pána poslanca Ftáčnika. A prosím, aby mi bol nastavený čas.</seg>
            </u>
            <u xml:id="ParlaMint-SK_1998-06-30-t1m49.u683" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u683.p1">Pán poslanec Cuper, ty poznáš, ty si väčší profesionál ako ja, ty dobre poznáš rokovací poriadok.</seg>
            </u>
            <u xml:id="ParlaMint-SK_1998-06-30-t1m49.u684" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u684.p1">Poznám. A poznám aj otázku morálky, ale trápi ma, že dáma, ktorá namiesto školskej dochádzky chodila hádzať loptou do hádzanárskej brány, nestihla sa vzdelať v morálke a etike. Veľmi ma trápi, naozaj, že som sa tejto dáme podpísal do indexu, pretože dnes sa za to naozaj hanbím. Ďakujem.</seg>
            </u>
            <u xml:id="ParlaMint-SK_1998-06-30-t1m49.u685" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u685.p1">Hovoríme tu navzájom, že sme k sebe málo tolerantní. Neakceptujeme iné názory. Prosím vás, ale čo to má za význam sa teraz vzájomne atakovať a nehovoriť k veci? Prosím teraz pána poslanca Prokeša.</seg>
            </u>
            <u xml:id="ParlaMint-SK_1998-06-30-t1m49.u686" who="#JozefProkeš.1950" ana="#regular">
               <seg xml:id="ParlaMint-SK_1998-06-30-t1m49.u686.p1">Ďakujem, pán predsedajúci. Budem skutočne reagovať na vystúpenie pána poslanca Ftáčnika. Myslím si, že by sme si mali všetci veľmi dobre uvedomiť, čo je právo a čo je povinnosť. Vieme, že z našej ústavy vyplýva právo pre príslušníkov národnostných menšín na vzdelanie v ich jazyku. Ale to znamená, že štát im v tom nesmie brániť, z toho nevyplýva povinnosť štátu zabezpečovať im takéto vyučovanie v štátnych školách. A preto si myslím, že - tak ako povedal môj kolega pán Moric - tento návrh zákona je skutočne kompromisom medzi tým, čo si myslíme v Slovenskej národnej strane, ale odznelo to aj od iných poslancov, napríklad od pani poslankyne Belohorskej, že štátne školstvo by malo byť zo zásady slovenské, pre národnostné menšiny môže byť dvojjazyčné, a názorom, ktorý tu prezentuje iná skupina politikov, ktorí si myslia, že pre národnosti má byť štátne školstvo výlučne v ich jazyku. A preto sme hľadali istý kompromis. Ten kompromis je dnes na stole. Myslím si, že je to veľmi dobrý kompromis. A preto vás prosím, páni kolegovia, pani kolegyne, ak chceme naozaj tento problém riešiť, ak si nechceme robiť predvolebnú kampaň, z čoho obviňujete vy nás, ale skutočne si ju robíte vy, tak vás prosím, hlasujme za tento zákon, aby sme mohli naozaj pokročiť v upokojení vzťahov a vo vytváraní dobrých vzťahov medzi obyvateľstvom na jazykovo zmiešaných územiach. Ďakujem.</seg>
            </u>
            <u xml:id="ParlaMint-SK_1998-06-30-t1m49.u687" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u687.p1">Ďakujem pánu poslancovi Prokešovi za vecnosť pri tejto poznámke. Prosím pána poslanca Romana.</seg>
            </u>
            <u xml:id="ParlaMint-SK_1998-06-30-t1m49.u688" who="#ĽubomírRoman.1944" ana="#regular">
               <seg xml:id="ParlaMint-SK_1998-06-30-t1m49.u688.p1">Pán predsedajúci, poviem trochu niečo iné, ale vy ako gentleman ma pochopíte. Bol som pred 10 rokmi vo Francúzsku, bol som v Rakúsku. Všade v Európe poznali pani Ďurišinovú ako vynikajúcu hádzanárku, ale nikde nepoznali pána Cupera ako právnika. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u689" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u689.p1">Ďakujem. Bol by som rád, keď si to môžem dovoliť povedať, keby si každý uvedomil, že to, čo dnes povie, aby sa za to zajtra nemusel hanbiť. A to je veľmi dôležité - vážiť si jeden druhého. Pokračujeme v rozprave. Prosím pána poslanca Šeptáka.</seg>
            </u>
            <u xml:id="ParlaMint-SK_1998-06-30-t1m49.u690" who="#RastislavŠepták.1967" ana="#regular">
               <seg xml:id="ParlaMint-SK_1998-06-30-t1m49.u690.p1">Ďakujem za slovo, pán predsedajúci. Kolegyne, kolegovia, dovoľte aj mne zareagovať jednou poznámkou na pána Ftáčnika. Pán kolega, vážim si vás a je mi veľmi smutno, že svojimi vystúpeniami taký bojovník za školstvo ako ste vy nechce podporiť takú elementárnu vec, ako je ovládanie štátneho jazyka. A teraz by som prešiel k svojmu príspevku. Vážené kolegyne, kolegovia, predložený návrh zákona, ktorým sa mení a dopĺňa zákon číslo 29/1984 Zb. o sústave základných a stredných škôl <note type="comment">tzv. školský zákon</note> v znení neskorších predpisov, je nielen v súlade s Ústavou Slovenskej republiky, ale aj s medzinárodnými dokumentmi, ktorými je Slovenská republika viazaná. Z článku 34 dokumentu kodanského zasadania Konferencie KBSE o ľudskej dimenzii z júna 1990 vyplýva, že "osoby, ktoré patria k národnostným menšinám popri potrebe vedieť úradný jazyk príslušného štátu majú primerané možnosti na výučbu svojho materinského jazyka alebo na výučbu vo svojom materinskom jazyku". Koniec citátu. Podobné ustanovenie obsahuje aj Rámcový dohovor Rady Európy o ochrane národnostných menšín z júna 1995, v ktorom sa v článku 14 v 2. bode hovorí: "V oblastiach, ktoré tradične alebo vo významnom počte obývajú osoby patriace k národnostným menšinám, budú sa v prípade dostatočného záujmu usilovať zabezpečiť podľa možností v rámci nášho vzdelávacieho systému, aby osoby patriace k týmto menšinám mali primerané možnosti na výučbu ich jazyka alebo výučbu v tomto jazyku." Pritom ustanovenie 2. bodu tohto článku hovorí, že "sa bude vykonávať bez ujmy na učenie sa štátneho jazyka alebo na vyučovanie v tomto jazyku". Predkladaný návrh je v súlade s Ústavou Slovenskej republiky a jeho prijatím sa práve upraví doterajšie znenie zákona, ktoré dáva žiakom len dve možnosti, a to buď vzdelávať sa vo svojom jazyku, alebo len v štátnom jazyku. Táto problematika je riešená v § 3 ods. 2 písm. a) až c) návrhu zákona, ktorý utvára podmienky pre žiakov patriacim k národnostným menšinám a etnickým skupinám na uplatnenie ich dvojjediného ústavného práva, a to práva na osvojenie si štátneho jazyka a na vzdelanie sa v jazyku podľa potrieb vyjadrených ich záujmami. Povinnosťou štátu je vytvoriť v školskom systéme také podmienky, aby si každý občan Slovenskej republiky mohol osvojiť a používať štátny jazyk slovom a písmom. V praxi sa tieto podmienky dajú zabezpečiť hlavne v základných a stredných školách. Vážené kolegyne a kolegovia, práve o možnosti osvojiť si štátny jazyk hovorí naša novela zákona. Preto pomôžme menšinám na Slovensku, aby neboli druhoradými občanmi Slovenskej republiky, prijatím predloženej novely školského zákona. Ďakujem.</seg>
            </u>
            <u xml:id="ParlaMint-SK_1998-06-30-t1m49.u691" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u691.p1">Ďakujem. Prosím pani poslankyňu Lazarovú. Pardon, ešte pán poslanec Ftáčnik má poznámku.</seg>
            </u>
            <u xml:id="ParlaMint-SK_1998-06-30-t1m49.u692" who="#MilanFtáčnik.1956" ana="#regular">
               <seg xml:id="ParlaMint-SK_1998-06-30-t1m49.u692.p1">Chcel by som ubezpečiť svojho váženého kolegu pána poslanca Šeptáka - a zvýraznil som to aj vo svojom vystúpení -, že mám záujem, aby sa zlepšilo vyučovanie slovenčiny na školách s vyučovacím jazykom maďarským. Snažil som sa povedať vo svojom vystúpení, že si nemyslím, že spôsob, ktorý je tu navrhovaný, a čas, ktorý je zvolený, sú najvhodnejšie. A som hlboko presvedčený, že toto je problém, ktorý bude musieť zvládnuť nová vláda v budúcom období, bude to jeden z pozitívnych krokov vládneho programu, na ktorom, som presvedčený, sa zhodneme aj s maďarskými politickými stranami - nájsť kroky a vytvoriť podmienky zlepšenia vyučovania slovenčiny. Je to záujem všetkých občanov tejto krajiny. Ak o tom pán poslanec pochybuje, možno som to slabo zvýraznil vo svojom vystúpení. Ale rozmýšľajme pozitívne a nenúťme zákonom, alebo nehľadajme silové zákonné riešenia, ktoré nie sú pripravené z hľadiska vecnej a širokej diskusie.</seg>
            </u>
            <u xml:id="ParlaMint-SK_1998-06-30-t1m49.u693" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u693.p1">Ďakujem pekne. Ešte sa prihlásil s poznámkou pán poslanec Weiss.</seg>
            </u>
            <u xml:id="ParlaMint-SK_1998-06-30-t1m49.u694" who="#PeterWeiss.1952" ana="#regular">
               <seg xml:id="ParlaMint-SK_1998-06-30-t1m49.u694.p1">Pán Šepták tu prezentoval zaujímavý názor, ale tento názor je v príkrom protiklade s názorom predsedu slovenskej vlády a vlastne šéfa koaličného zoskupenia pána Vladimíra Mečiara, ktorý - a už to tu zaznelo - povedal, že tento návrh zákona je protiústavný. Vzniká z toho otázka: Čo sa vlastne deje vo vládnej koalícii, keď nechce rešpektovať ani svojho predsedu vlády?</seg>
            </u>
            <u xml:id="ParlaMint-SK_1998-06-30-t1m49.u695" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u695.p1">Ďakujem. Ešte pán poslanec Moric.</seg>
            </u>
            <u xml:id="ParlaMint-SK_1998-06-30-t1m49.u696" who="#VíťazoslavMóric.1946" ana="#regular">
               <seg xml:id="ParlaMint-SK_1998-06-30-t1m49.u696.p1">Ďakujem za slovo, pán predsedajúci. Ty sa staraj o svoju stranu, a nie o koalíciu, pán kolega, to v prvom rade. A nestaraj sa ani o pána premiéra Mečiara a ani o Šeptáka.</seg>
            </u>
            <u xml:id="ParlaMint-SK_1998-06-30-t1m49.u697" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u697.p1">Nech sa páči, pani poslankyňa Lazarová je posledná v rozprave.</seg>
            </u>
            <u xml:id="ParlaMint-SK_1998-06-30-t1m49.u698" who="#ZoraLazarová.1938" ana="#regular">
               <seg xml:id="ParlaMint-SK_1998-06-30-t1m49.u698.p1">Vážený pán podpredseda, vážené poslankyne, poslanci, ako už zaznelo niekoľkokrát v diskusii k danej téme, základným zákonom štátu je ústava. Z textu ústavy, ktorý tu bol prečítaný, vôbec nevyplýva, že by sa všetky predmety mali učiť iba v jazyku národnostnej menšiny. Ale opačne, v ústave je v prvom rade zakotvené právo občana osvojiť si štátny jazyk a popri tom aj - upozorňujem na spojku aj -, a nie výhradne, teda aj právo na vzdelanie v jazyku národnostnej menšiny, ktoré sa má uplatňovať za podmienok ustanovených zákonom. Ak by sme sa mali pridržiavať ústavy, tak vo všetkých štátnych školách by mal byť základným vyučovacím jazykom jazyk štátny, to je na Slovensku slovenčina, a zákonom by sa malo stanoviť, koľko a akých predmetov sa bude vyučovať v jazyku národnostných menšín. Čiže presne opačne, ako je terajší stav. Treba len plne súhlasiť s tým, čo tu už bolo povedané, že dnešný stav na Slovensku v národnostnom školstve je protiústavný, pretože neumožňuje inštitucionalizovaným spôsobom naplniť ustanovenie ústavy, realizovať u príslušníkov národnostných menšín právo na osvojenie si štátneho jazyka dané im ústavou. Vážený pán poslanec Weiss - odišiel -, keď sa na danú situáciu pozeráme z tohto zorného uhla, že tento stav je protiústavný, tak potom novelizácia terajšieho protiústavného zákona by sa tiež mohla považovať za protiústavnú. No tak možno to takto pán premiér myslel. Ale keď si pán poslanec Weiss myslí, že daný stav je ústavný, tak aj novelizácia daného zákona je potom ústavná. Pán poslanec Szigeti, ktorý hovoril, že príslušníci maďarskej národnostnej menšiny sú diskriminovaní, má určitým spôsobom pravdu, pretože tým, že neovládajú slovenský jazyk, majú problémy okrem iného aj pri štúdiu na vysokých školách, čo osobne môžem potvrdiť. A, samozrejme, ich profesionálne uplatnenie na území celej republiky je tiež problematické. Tento zákon smeruje práve k tomu, aby sa táto čiastočná, poslancami Maďarskej koalície umelo udržiavaná diskriminácia vlastne odstránila. Jednou zo základných úloh školy pri výchove našej mládeže je vzťah k hrdému vedomiu k slovenskej štátnosti. Všetky školy s vyučovacím jazykom maďarským sa nachádzajú mimo sféry takéhoto pôsobenia, pretože tam sa zrejme stále učia dejiny a občianska náuka v duchu maďarskej, resp. maďarónskej interpretácie. Nič nebráni tomu, aby sa naši občania cítili aj Európanmi, ale najprv by mali mať silný a úprimný vzťah k slovenskej štátnosti, ako je to prirodzené aj u iných národov Európy i sveta. Pozrime sa len na najbližších susedov. Nemci, Francúzi, Poliaci, o Maďaroch ani nehovoriac, sú najprv príslušníkmi svojho štátu, bojujú za jeho záujmy - na rozdiel od našich opozičných poslancov - a až potom sa cítia Európanmi so zmyslom pre celoeurópske súvislosti. Dovolím si vám uviesť aspoň jeden príklad, ako riešia podobné problémy v USA, t. j. v krajine, ktorá by mala byť, čo sa týka demokracie, zrejme naším vzorom. V štáte Kalifornia zrušili referendom dvojjazyčné vyučovanie. Od budúceho školského roku bude prebiehať vyučovanie vo verejných školách iba v angličtine. Deti, ktoré nevedia dobre po anglicky, budú zaradené do ročného intenzívneho kurzu angličtiny, aby mohli plnohodnotne pokračovať vo vzdelávaní v anglickom vyučovacom jazyku. Azda aj toto by bola jedna cesta - zasa pán poslanec Ftáčnik už tu nie je, keďže si vypočul len seba, a mienka ostatných ho neinteresuje -, že keď niekto chce ísť do gymnázia, keď chce ísť na vysokú školu, tak ako cudzinci, ktorí prichádzajú k nám a majú jednoročný kurz slovenčiny, by mohli mať tí študenti, ktorí neovládajú slovom a písmom slovenčinu, jeden rok kurz slovenčiny a potom, prosím, by sa mohli uchádzať o štúdium na vysokých školách. Vieme, že v Kalifornii žije až 25 % školopovinných detí, ktoré nevedia dobre po anglicky, pretože väčšina dvojjazyčného vyučovania prebiehala v španielčine. A z toho dôvodu sa jednoducho v Kalifornii toto vyučovanie zrušilo. Nepočula som, že by dajaká medzinárodná inštitúcia poslala do Kalifornie demarše, že sa v Kalifornii porušujú ľudské práva. Keď sa táto samozrejmá požiadavka, ovládať dobre štátny jazyk, chce realizovať aj na Slovensku, tak je to nielen v zahraničí, ale aj doma od opozície označované za neodpustiteľný hriech proti ľudským právam a demokracii. Vážený pán poslanec Weiss, vždy som vás pokladala za rozumného človeka. Prosím vás pekne, Apponyiho zákony, veď tie nútili Slovákov na Slovensku hovoriť po maďarsky. My predsa nenútime Maďarov v Maďarsku hovoriť po slovensky. My chceme, aby občania tejto republiky ovládali štátny jazyk bez ohľadu na to, o koho ide. Tak to je naozaj trápne, čo sme tu počuli. Ako tu už bolo povedané, uvedený protiústavný stav sa pokúšalo ministerstvo školstva preklenúť ponukou alternatívneho vyučovania na národnostných školách s vyučovacím jazykom maďarským, založenom na absolútnej dobrovoľnosti ako žiakov, tak ich rodičov. Tento sa neujal. Prečo? Lebo jeho realizácia bola paralyzovaná politickými aktivitami poslancov strán Maďarskej koalície. Sústavné zastrašovanie rodičov a detí spôsobilo, že ani v blízkej budúcnosti sa ich postoj k alternatívnemu vyučovaniu zrejme nezmení. Pretože sa pokúšalo toto alternatívne vyučovanie zaviesť do škôl niekoľko rokov, tak z toho dôvodu na základe dobrovoľnosti naozaj ministerstvo nepodnikalo ďalšie kroky. Keď sa to nepodarilo, tak poslanci Slovenskej národnej strany iniciatívne vyšli s týmto zákonom, bez ohľadu na to, o aký rok ide a či je to pred voľbami, alebo po voľbách. Môžete byť spokojní, určite s týmto istým zákonom vyjdú aj po voľbách, nielen pred voľbami. Ak objektívne a bez emócií hodnotíme hysterickú reakciu poslancov maďarskej národnosti ako na zavedenie alternatívneho školstva, tak na predkladaný zákon a s tým spojené organizovanie protištátnych a protivládnych mítingov, na ktorých sa otvorene podáva deformovaný výklad ústavy a vyzývajú sa občania maďarskej národnosti k občianskej neposlušnosti, zostáva mi iba jedno vysvetlenie: Základné dlhodobé ciele maďarskej politiky voči Slovensku sú totiž podmienené tzv. trianonskou traumou, ktorej sú poplatní všetci maďarskí politici bez rozdielu politickej príslušnosti. To znamená, že v intenciách politiky maďarského štátu predstavitelia Maďarskej koalície na Slovensku synchronizovane rozvíjali a rozvíjajú svoje aktivity, ktoré programovo vyjadrujú v tzv. komárňanskej výzve z roku 1993, kde otvorene požadujú maďarskú provinciu, t. j. dŕžavu na južnom Slovensku. A práve zabránením prijatia predloženej novely školského zákona chcú tu prítomní poslanci za maďarskú menšinu zafixovať jazykovú, a tým aj územnú separáciu južného Slovenska. Preto treba akcentovať, že ak by nebol prijatý tento zákon teraz, tak budúca vláda bude musieť prijať zákon buď podobného znenia, ale najideálnejšie by bolo zaviesť bilingválne vyučovanie na národnostných školách, to znamená jeden týždeň v maďarčine všetky predmety, jeden týždeň v slovenčine všetky predmety, a to tak, ako je to bežné v západných demokraciách, ako sa to uskutočňuje v susednom Rakúsku. Preto vyzývam ctených poslancov, aby hlasovali aspoň tí, ktorým záleží na tomto štáte, podľa svojho svedomia a vedomia. Ďakujem.</seg>
            </u>
            <u xml:id="ParlaMint-SK_1998-06-30-t1m49.u699" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u699.p1">Prosím pána poslanca Weissa, aby vystúpil s pripomienkou.</seg>
            </u>
            <u xml:id="ParlaMint-SK_1998-06-30-t1m49.u700" who="#PeterWeiss.1952" ana="#regular">
               <seg xml:id="ParlaMint-SK_1998-06-30-t1m49.u700.p1">Pani poslankyňa, počúval som vás, keď som bol mimo sály, a vo vašom vystúpení mi chýbal váš názor na skutočnosť, že dvakrát bol tento poslanecký návrh zákona vo vláde, dvakrát ho vláda, ktorú tu v parlamente podporujete, odmietla. Pán predseda vlády ho označil za protiústavný, pani podpredsedníčka vlády Tóthová verejne potvrdila, že tento výrok pána premiéra sa jednoducho stále akceptuje a že pán premiér ho nezobral späť, ale vy nás stále presviedčate o tom, aký je tento zákon fantastický, keď ho ani vaša vláda nebola schopná akceptovať. Tak prosím vás pekne, nepodsúvajte opozícii nesúhlas s touto metódou učenia sa detí maďarskej národnosti slovenskému jazyku, pretože tento nesúhlas s touto metódou ako protiústavnou vyhlásila aj vláda, ktorú tu v tomto parlamente podporujete. Čo sa týka grófa Apponyiho, ten sa smutne preslávil tým, že sa pokúšal nasilu, zákonom naučiť maďarský jazyk občanov vtedajšieho Uhorska a bol, myslím si, neúspešný. Tá cesta násilia, donucovania zákonom, mi prekáža. Strana demokratickej ľavice chce - opakujem to, čo povedal môj kolega pán Ftáčnik -, aby sa deti všetkých národností naučili dobre, kvalitne slovenčinu, pretože okrem iného sa takýmto spôsobom môžu uplatniť aj na trhu práce. Ale nemyslíme si, že táto metóda, ktorú navrhujete, môže byť úspešná. Môže viesť iba k tomu, že časť rodičov sa proti takejto metóde zatvrdí a bude tu miesto hľadania nejakého konsenzu a súhlasu, ako tento problém riešiť, iba vleklý konflikt. A tento konflikt je to posledné, čo Slovenská republika potrebuje.</seg>
            </u>
            <u xml:id="ParlaMint-SK_1998-06-30-t1m49.u701" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u701.p1">Ďakujem. Prosím pána poslanca Rózsu.</seg>
            </u>
            <u xml:id="ParlaMint-SK_1998-06-30-t1m49.u702" who="#ErnőRózsa.1930" ana="#regular">
               <seg xml:id="ParlaMint-SK_1998-06-30-t1m49.u702.p1">Vážený pán podpredseda, vážená Národná rada, dovoľte mi niekoľko krátkych poznámok k vystúpeniu kolegyne Lazarovej najmä preto, že sa zapodievala niektorými právnymi otázkami. Prosím, aby každý z nás pochopil, že túto otázku treba riešiť rozvážne, neunáhlene, bez precenenia citových vzťahov a s takou perspektívou, že dôjde k vzájomnému porozumeniu a pochopeniu jeden druhého. Súčasný stav, akokoľvek ho deklarujeme, predsa nemôže zmeniť v Listine práv a slobôd zabezpečenie základného práva, ktoré aj naša republika ústavným zákonom číslo 23/1991 akceptovala a zaradila medzi vnútroštátne normy. A podľa tejto zásady a podľa týchto noriem sú tieto základné práva nezmeniteľné, nezrušiteľné a neodňateľné. To, že tieto základné práva zaručujú používanie, alebo vyučovanie v materinskom jazyku zaručuje ústava, zaručuje rámcový dohovor, zaručuje zmluva o dobrom susedstve medzi Slovenskou republikou a Maďarskou republikou. A ešte niekoľko slov k správnemu ponímaniu práva ako elementárnej zásady budovania štátu. V našej ústave predsa je v prvej hlave v prvom oddiele v článku 1 deklarované, že Slovenská republika je zvrchovaný demokratický a právny štát. Základom právneho štátu je elementárna zásada, že vládne právo.</seg>
            </u>
            <u xml:id="ParlaMint-SK_1998-06-30-t1m49.u703" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u703.p1">Ďakujem. Prosím pána poslanca Čarnogurského.</seg>
            </u>
            <u xml:id="ParlaMint-SK_1998-06-30-t1m49.u704" who="#JánČarnogurský.1944" ana="#regular">
               <seg xml:id="ParlaMint-SK_1998-06-30-t1m49.u704.p1">So záujmom som si vypočul výzvu pani poslankyne Lazarovej. A na oplátku dávam inú výzvu pani poslankyni Lazarovej, aby hlasovala za väčší rozpočet pre Armádu Slovenskej republiky. Armáda Slovenskej republiky má málo peňazí, poklesol jej početný stav, je slabo vyzbrojená. Všetky tieto okolnosti som si osobitne intenzívne uvedomil práve pri počúvaní prejavu pani poslankyne Lazarovej. Pani poslankyňa, navrhujem vám, spojme sa a dajme návrh na zvýšenie rozpočtu Armády Slovenskej republiky.</seg>
            </u>
            <u xml:id="ParlaMint-SK_1998-06-30-t1m49.u705" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u705.p1">Ďakujem. Prosím pána poslanca Slotu.</seg>
            </u>
            <u xml:id="ParlaMint-SK_1998-06-30-t1m49.u706" who="#JánSlota.1953" ana="#regular">
               <seg xml:id="ParlaMint-SK_1998-06-30-t1m49.u706.p1">Vážení kolegovia, vážené kolegyne, chcel by som len povedať niečo k tomu, čo povedal pán poslanec Weiss, že Apponyiho politika nebola úspešná. <vocal type="noise"><desc>Hlasy z pléna.</desc></vocal> Teda vôbec, vo všeobecnosti. Chcem zdôrazniť jedno vo všeobecnosti, že Apponyiho politika začala dávno pred Apponyim. Apponyiho politika začala už v roku 1787 účinkovať a účinkuje do dnešných dní v Maďarsku aj na južnom Slovensku. Od roku 1787 boli na území Maďarska, alebo bývalého Uhorska, pomaďarčené 4 milióny Slovákov. A títo veľkí Maďari, čo sedia po ľavici, si myslia, že sú veľkí Maďari, sú len pomaďarčení Slováci a toto len ukazuje, že "Poturčenec horší Turka". Slováci-politici, ktorí žijú v Maďarsku, bývalí Slováci vyslovili hromadu slovenských slov proti svojmu vlastnému materskému štátu a proti národu bojujú ako divé zvery.</seg>
            </u>
            <u xml:id="ParlaMint-SK_1998-06-30-t1m49.u707" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u707.p1">Prosím pána poslanca Pittnera.</seg>
            </u>
            <u xml:id="ParlaMint-SK_1998-06-30-t1m49.u708" who="#LadislavPittner.1934" ana="#regular">
               <seg xml:id="ParlaMint-SK_1998-06-30-t1m49.u708.p1">Ďakujem za slovo. Domnievam sa, že metóda "oko za oko, zub za zub" je tou najhoršou metódou, ktorú by sme tu mohli uplatňovať. V Európe niet národa, a to ani z veľkých národov, ktorý by, pozrúc do minulosti, nemal ťažké srdce na nejaký iný národ. Mám na mysli Francúzi verzus Angličania, Nemci verzus celá Európa, Maďari verzus Slováci, Slováci verzus Maďari atď. Samozrejme, Slováci majú dôvod, keď sa pozerajú dozadu, na veľmi vážne výhrady voči tomu, ako sa najmä po rakúsko- -uhorskom vyrovnaní v roku 1867 zaobchádzalo so Slovákmi z maďarskej strany. Maďari zase by nám mohli veľmi pripomínať udalosti po roku 1945. Osobne si myslím, zabudnime na toto, pretože Rakúsko-Uhorsko padlo preto, že bolo žalárom národov. Prvá Česko-slovenská republika padla preto, lebo tu bola hlúpa myšlienka napríklad o československom národe, a vieme, kam to došlo, nehovoriac o Nemcoch a Maďaroch, ktorí tu tvorili menšinu. Ak Slovensko nebude chápať svoju úlohu moderne a naozaj štátnicky, tak sa naplní to, čo sa stalo pri rozhovore pána Mečiara s Brzezinskim. Nie nadarmo pán Mečiar povedal, že po tomto rozhovore zostal ako zmoknutá sliepka. Nemyslime si, že sme pupkom sveta. Snažme sa nájsť štátnické riešenia, nie riešenia "oko za oko, zub za zub".</seg>
            </u>
            <u xml:id="ParlaMint-SK_1998-06-30-t1m49.u709" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u709.p1">Ďakujem. Prosím pána poslanca Prokeša.</seg>
            </u>
            <u xml:id="ParlaMint-SK_1998-06-30-t1m49.u710" who="#JozefProkeš.1950" ana="#regular">
               <seg xml:id="ParlaMint-SK_1998-06-30-t1m49.u710.p1">Ďakujem, pán predsedajúci. Rád by som k vystúpeniu pani poslankyne Lazarovej povedal len niekoľko poznámok. Pani poslankyňa, Apponyi nikdy nechcel naučiť Slovákov po maďarsky. Apponyi chcel Slovákov pomaďarčiť, a to je veľký rozdiel. A takisto vás môžem ubezpečiť, pani poslankyňa, že síce počúvame od niektorých poslancov SDĽ, že oni by radi, resp. chcú, aby sa deti príslušníkov národnostnej menšiny dobre naučili po slovensky, ale hneď druhým dychom - to ale nehovoria, to robia potichu - hádžu pod nohy polená každému, kto by chcel vykročiť na túto cestu a pomôcť tým deťom, aby sa naozaj naučili po slovensky. Je to stará taktika, kričať, že niečo chcem, ale robiť všetko pre to, aby sa to nedalo. A ešte by som dodal, že poniektorí poslanci z KDH si myslia, že všetky národy musia mať na niekoho ťažké srdce. Rád by som vás, páni poslanci, ubezpečil, že slovenský národ nemá ťažké srdce na žiadny iný národ. To, že si bráni svoje a chce naozaj dobre nažívať s príslušníkmi národnostných menšín, ktoré žijú na jeho území, predsa neznamená, že majú na nich ťažké srdce. Skôr je to priateľsky podaná ruka. My predsa nikoho nechceme odnárodniť, nikomu nechceme zobrať kultúru, jeho jazyk. My chceme, aby bol plnoprávnym občanom na území tohto štátu, a na to je nutná jedna podmienka všade na svete - ovládať štátny jazyk. To je všetko, čo chceme.</seg>
            </u>
            <u xml:id="ParlaMint-SK_1998-06-30-t1m49.u711" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u711.p1">Prosím predsedu výboru pána Baránika.</seg>
            </u>
            <u xml:id="ParlaMint-SK_1998-06-30-t1m49.u712" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u712.p1">Ďakujem pekne, pán podpredseda. Chápem vystúpenie pani poslankyne Lazarovej ako pokus zdôvodniť opodstatnenosť predloženého návrhu zákona. Nevidím v tomto zákone nič zlého, práve naopak, vidím v ňom úsilie, aby mládež, ktorá študuje, mala možnosť na viac komunikácie, ako to hovorila pani poslankyňa Garajová, viacej komunikácie v štátnom jazyku, a to určite prispeje k tomu, aby si viacej osvojila štátny jazyk ako teraz. Preto sa prihováram za to, aby sme túto novelu zákona podporili.</seg>
            </u>
            <u xml:id="ParlaMint-SK_1998-06-30-t1m49.u713" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u713.p1">Ďakujem. Prosím pána poslanca Rózsu.</seg>
            </u>
            <u xml:id="ParlaMint-SK_1998-06-30-t1m49.u714" who="#ErnőRózsa.1930" ana="#regular">
               <seg xml:id="ParlaMint-SK_1998-06-30-t1m49.u714.p1">Ešte niekoľko slov k vystúpeniu pani Lazarovej, lebo podľa všeobecne uznávanej teórie práva právo nie je iba súhrnom noriem, ktoré upravujú spoločenské vzťahy a ktoré vyhovujú v danom štáte, v danom období vládnucim silám, ale je to aj zrkadlo ľudskej duše, schopnosť ľudskej bytosti rozoznať dobré od zla. Zachováva takú strednú zlatú cestu, ktorá označuje ohľaduplnosť voči druhému a nežiada pre seba nič také, ktoré by nedoprial inému. Tak ako Slováci majú oprávnený záujem o čistotu a rozvoj slovenského jazyka, takisto aj my máme oprávnený záujem o rozvoj nášho materinského jazyka, a preto oprávnene prosím, aby ste tento náš záujem rešpektovali a neznemožňovali to silou zákona. Bude to v záujme dobrej budúcej spolupráce a spolužitia v Slovenskej republike. Ďakujem.</seg>
            </u>
            <u xml:id="ParlaMint-SK_1998-06-30-t1m49.u715" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u715.p1">Ďakujem. Prosím pána poslanca Duku-Zólyomiho.</seg>
            </u>
            <u xml:id="ParlaMint-SK_1998-06-30-t1m49.u716" who="#ÁrpádDuka-Zólyomi.1941" ana="#regular">
               <seg xml:id="ParlaMint-SK_1998-06-30-t1m49.u716.p1">Ďakujem, pán predsedajúci. Vážená pani poslankyňa Lazarová, každý z vás, ktorí ste tu vystúpili, musím konštatovať, že každý z vás je veľký vedec, ako počúvam tieto vystúpenia, a každý z vás nám chce nadšene a usilovne pomôcť, našej komunite, našim deťom. Ale súčasne, z toho, čo všetko tu počúvam a robím konklúzie, musím konštatovať, že ste smiešni a skutočne aj úbohí. Veď každý z vás a každý z nás veľmi dobre vie, čo je v pozadí a čo je vaším cieľom, vaším skutočným cieľom. Pani Lazarová, ak vy zdôrazňujete to, že treba vypestovať silný vzťah k slovenskej štátnosti, myslíte, že takýmto spôsobom, ktorý ste prezentovali, to skutočne dosiahnete? Som presvedčený, že nie. Ďakujem.</seg>
            </u>
            <u xml:id="ParlaMint-SK_1998-06-30-t1m49.u717" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u717.p1">Ďakujem. Vyhlasujem rušnú rozpravu o tomto bode programu za skončenú. Chce zaujať stanovisko predseda výboru pán Paška? Nech sa páči.</seg>
            </u>
            <u xml:id="ParlaMint-SK_1998-06-30-t1m49.u718" who="#JaroslavPaška.1954" ana="#regular">
               <seg xml:id="ParlaMint-SK_1998-06-30-t1m49.u718.p1">Ďakujem pekne, pán predsedajúci. Stručne by som sa vyjadril k rozprave. Na vystúpenie pána poslanca Szigetiho som reagoval už predtým. Mal by som sa vyjadriť k ďalšej časti rozpravy. Chcel by som v úvode pripomenúť, že tento návrh zákona má reagovať na tri zásadné problémy, ktoré sa v národnostnom školstve objavujú, a to: 1. má zabrániť používaniu nevhodných učebných textov na všetkých školách, 2. má legalizovať už fungujúce školy s vyučovaním jazyka menšín - rusínske, ukrajinské školy, ktoré zatiaľ nie sú prevádzkované v súlade so zákonom, 3. zavedením výučby dejepisu a zemepisu v štátnom jazyku sa usiluje napomôcť skvalitneniu výučby na školách s vyučovacím jazykom maďarským. Pán poslanec Kováč sa pýtal, či sme túto koncepciu konzultovali s nejakými odbornými inštitúciami. Samozrejme, konzultovali sme to s pracovníkmi zo Štátneho pedagogického ústavu aj s pracovníkmi pedagogických fakúlt. Prečo sme vybrali práve tieto dva predmety: dejepis a zemepis? Dejepis a zemepis preto, že sa nazdávame, že ak by sme chceli zjednodušiť výučbu na školách s vyučovacím jazykom maďarským a chceli by sme aj pripustiť niektoré učebnice používané alebo vydávané v Maďarskej republike, dali by sa vo vyučovacom procese využiť jedine učebnice povedzme matematiky a učebnice z prírodovedných predmetov, v žiadnom prípade sa nemôžu používať učebnice, ktoré majú inú obsahovú skladbu, čo sa týka predmetov humanitných, ako je dejepis a zemepis. Preto sme upriamili pozornosť práve na tieto dva predmety, lebo sa nazdávame, že je správne, aby sa učili v slovenskom jazyku, veď zemepis je v podstate výučba geografie, geografických názvov a tieto názvy v slovenčine znejú úplne inak ako v maďarčine. To je aj odpoveď na to, či sme neuvažovali aj o iných predmetoch, ktoré by sa mali vyučovať v slovenskom jazyku. Pýtali ste sa ma tiež, aké stanovisko som čítal, alebo o aké stanovisko som sa opieral pri hodnotení metódy pani Bónovej a Skabelovej. Vychádzal som zo stanoviska národnostného oddelenia Ministerstva školstva Slovenskej republiky, preštudoval som si, samozrejme, aj učebnicu a výsledky, ktoré sa dosahujú touto metódou. Iba na jednom príklade textu básničky, ktorá je uvedená v tejto učebnici, vám priblížim túto metódu: "Hej-hó, hej-hó, hej-hó, hej-hó, volári, hopa-há, hej- -hó, hej-hó, hej-hó, hej-hó, hej-hó, hej-hó. Ja čítam ako Csaba, ja píšem ako Petra, ja kreslím ako Katka, ja spievam ako Svetlanka. Hej-hó, hej-hó, volári, hopa-há, hej-hó, hej-hó, hej-hó, hej-hó, hej-hó, hej-hó." Prosím vás, toto je učebnica, podľa ktorej sa majú vyučovať maďarské deti po slovensky? Medzi tými slovami je šesť slov slovenských. Vážení, iste uznáte, že zrejme takýto text nie je optimálny a nie je to najlepšie, čo by sa malo používať na výučbu. Ale prejdem ďalej k vlasteneckej výchove. V učebnici je text, ktorý sa má týkať hlavného mesta Bratislavy. Budem citovať z metodickej príručky, ktorá je k tejto učebnici vydaná: "Sme v Bratislave. Na magnetickej tabuli sú obrázky o Bratislave. Čo je v meste? V meste je ZOO a lunapark. V zoologickej záhrade je slon, žirafa, opica, tučniak. Šašo Ondrej bol už v zoologickej záhrade, lebo má opicu." Toto je, prosím, výučba o hlavnom meste Slovenskej republiky. Nazdávam sa, že takto by to asi nemalo vyzerať. Takže z týchto dôvodov si myslím, že táto metóda má určité rezervy. Ak sa niekto vyjadril, že môže byť tento spôsob výučby prínosom, je to jeho názor, ale v každom prípade učebnica ako taká, myslím si, nie je dobrá a nie je vhodná pre 1. ročník. Ďalej, pán poslanec Ftáčnik sa pýta, prečo návrh predkladáme teraz, prvýkrát práve v predvolebnom období. Vážený pán poslanec, iste viete, pretože ste vo výbore pre vzdelanie, vedu, kultúru a šport, že takýto pokus bol už realizovaný na prelome roka 1987/1988 a rovnako v pripravenom vládnom návrhu novely školského zákona sa objavili podobné pasáže. Znamená to, že sa usilujeme o riešenie uvedeného problému počas celého volebného obdobia. Nazdávam sa, že treba k tomuto návrhu zákona pristúpiť skutočne vecne, korektne a netreba robiť okolo tohto návrhu politiku, lebo ak sa bude robiť okolo tohto návrhu politika, určite sa tento problém nevyrieši. Nazdávam sa, že slovenčina by sa mala učiť ako jazyk, ktorým sa hovorí vo vlasti tých detí, ktoré tu vyrastajú, teda ako úradný, štátny jazyk ich vlasti. Ak to nie je materinský jazyk, tak to rozhodne nie je cudzí jazyk, ale povedal by som, niečo medzi tým. Mal by sa preto prirodzene položiť väčší dôraz na výučbu slovenského jazyka. Ešte by som chcel reagovať na vystúpenie pána poslanca Weissa. Hovoríte, že sa tento problém má riešiť iným spôsobom, a nie zákonom, resp. tvrdosťou zákona. Vážený pán poslanec, iste poznáte ústavu a v ústave sa hovorí, že vzdelávanie v jazyku menšín upraví zákon. V navrhnutom zákone by sa teda malo v zmysle ústavy upraviť vzdelanie menšín, to znamená, zákon by mal povedať, akým spôsobom sa toto vzdelanie bude realizovať. Nemôže to byť ani vyhláška, ani nariadenie vlády, ani iný predpis. Musí to byť podľa ústavy zákon. Záverom by som chcel ešte raz pripomenúť, že predloha zákona rieši tri problémy: zabraňuje používaniu nevhodných učebných textov, legalizuje už fungujúce školy s vyučovaním jazyka menšín <note>rusínske, ukrajinské</note> a zavádza výučbu dvoch predmetov v rozsahu dvoch hodín týždenne v jazyku slovenskom v týchto školách. Preto by som vás prosil o podporu a o racionálny prístup k tomuto zákonu.</seg>
            </u>
            <u xml:id="ParlaMint-SK_1998-06-30-t1m49.u719" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u719.p1">Ďakujem predsedovi výboru pánu Paškovi. Žiada si záverečné slovo pán spravodajca výboru? Nech sa páči.</seg>
            </u>
            <u xml:id="ParlaMint-SK_1998-06-30-t1m49.u720" who="#JozefTarčák.1959" ana="#regular">
               <seg xml:id="ParlaMint-SK_1998-06-30-t1m49.u720.p1">Milé kolegyne, vážení kolegovia, dovoľte mi len stručne. Z diskusie vyplynul jeden záver, pričom niektorí diskutujúci išli ďaleko nad rámec predloženého návrhu. Ale v jednom sa zhodneme všetci, že je potrebné a veľmi nutné v krátkej budúcnosti, alebo už dnes je potrebné sa zaoberať výchovno-vzdelávacím procesom v školách južného Slovenska, a to v tom zmysle, aby žiaci, ktorí opúšťajú tieto školy, boli v oveľa väčšej miere pripravení z jazykovej stránky ako predpokladu, aby sa mohli v plnej miere uplatniť vo verejnospoločenskom živote na celom území Slovenska. Či predložený návrh zákona je z legislatívnotechnickej stránky čistý a v plnej miere v súlade s ústavou a či z obsahovej stránky predložená novela je tým najlepším riešením, to nechávam na zváženie vám, pani poslankyne, vážení poslanci. Čo sa týka diskusie ako takej, zaznel jeden jediný návrh, nie pozmeňujúci, ale návrh, ktorý predložil pán Szigeti, ktorý hovorí v zmysle § 83 ods. 1, aby sme nepokračovali v rokovaní o návrhu zákona. Čiže dávame hlasovať o tomto jednom návrhu, ktorý zaznel z diskusie šiestich poslancov.</seg>
            </u>
            <u xml:id="ParlaMint-SK_1998-06-30-t1m49.u721" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u721.p1">Vzhľadom na to, že ste povedali túto poslednú vetu, tak sa vás nemusím spýtať, či môžeme pristúpiť k hlasovaniu.</seg>
            </u>
            <u xml:id="ParlaMint-SK_1998-06-30-t1m49.u722" who="#JozefTarčák.1959" ana="#regular">
               <seg xml:id="ParlaMint-SK_1998-06-30-t1m49.u722.p1">O tomto musíme hlasovať.</seg>
            </u>
            <u xml:id="ParlaMint-SK_1998-06-30-t1m49.u723" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u723.p1">Tak pristúpime najprv k hlasovaniu o návrhoch zo spoločnej správy.</seg>
            </u>
            <u xml:id="ParlaMint-SK_1998-06-30-t1m49.u724" who="#JozefTarčák.1959" ana="#regular">
               <seg xml:id="ParlaMint-SK_1998-06-30-t1m49.u724.p1">Nie. Spoločná správa neobsahuje žiaden pozmeňujúci návrh. Je len jeden jediný návrh, ktorý zaznel z úst pána Szigetiho, ktorý v zmysle § 83 ods. 1 navrhuje nepokračovať v rokovaní o predloženom návrhu.</seg>
            </u>
            <u xml:id="ParlaMint-SK_1998-06-30-t1m49.u725" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u725.p1">Ďakujem. Keď zazvoním, uveďte toto hlasovanie.</seg>
            </u>
            <u xml:id="ParlaMint-SK_1998-06-30-t1m49.u726" who="#JozefTarčák.1959" ana="#regular">
               <seg xml:id="ParlaMint-SK_1998-06-30-t1m49.u726.p1">Môžem ešte raz. Hlasujeme o návrhu pána poslanca Szigetiho, ktorý navrhuje v zmysle § 83 ods. 1 rokovacieho poriadku nepokračovať v rokovaní o predloženom návrhu.</seg>
            </u>
            <u xml:id="ParlaMint-SK_1998-06-30-t1m49.u727" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u727.p1">Nech sa páči, prezentujme sa a hlasujme. <note type="narrative">Hlasovanie.</note> Prezentovalo sa 116 poslancov. Za návrh hlasovalo 47 poslancov. Proti návrhu hlasovalo 41 poslancov. Hlasovania sa zdržalo 25 poslancov. Nehlasovali 3 poslanci. Neprijali sme návrh pána poslanca Szigetiho. Môžeme ísť ďalej.</seg>
            </u>
            <u xml:id="ParlaMint-SK_1998-06-30-t1m49.u728" who="#JozefTarčák.1959" ana="#regular">
               <seg xml:id="ParlaMint-SK_1998-06-30-t1m49.u728.p1">Keďže v druhom čítaní nebol podaný žiaden pozmeňujúci návrh a ani spoločná správa neobsahuje pozmeňujúci návrh, podľa § 84 ods. 1 pristúpime k hlasovaniu o zákone ako celku.</seg>
            </u>
            <u xml:id="ParlaMint-SK_1998-06-30-t1m49.u729" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u729.p1">Musíme sa dostať do tretieho čítania.</seg>
            </u>
            <u xml:id="ParlaMint-SK_1998-06-30-t1m49.u730" who="#JozefTarčák.1959" ana="#regular">
               <seg xml:id="ParlaMint-SK_1998-06-30-t1m49.u730.p1">Jednoducho § 84 ods. 1 hovorí, že ak sme neprijali žiaden pozmeňujúci návrh, nemusíme otvárať tretie čítanie, pretože sme neprijali ani pozmeňujúci návrh a ani spoločná správa žiaden neobsahuje. Čiže podľa § 84 ods. 1 hlasujeme o zákone ako celku.</seg>
            </u>
            <u xml:id="ParlaMint-SK_1998-06-30-t1m49.u731" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u731.p1">Nech sa páči, prezentujme sa a hlasujme. <note type="narrative">Hlasovanie.</note> Prezentovalo sa 116 poslancov. Za návrh hlasovalo 31 poslancov. Proti návrhu hlasovalo 37 poslancov. Hlasovania sa zdržalo 46 poslancov. Nehlasovali 2 poslanci. Konštatujem, že sme neschválili návrh zákona, ktorým sa mení a dopĺňa zákon číslo 29/1984 Zb. o sústave základných a stredných škôl <note type="comment">školský zákon</note> v znení neskorších predpisov. <kinesic type="applause"><desc>Potlesk.</desc></kinesic> Ďakujem pánu poslancovi aj pánu predsedovi výboru. Ďalším bodom programu je druhé čítanie o návrhu skupiny poslancov Národnej rady Slovenskej republiky na vydanie zákona, ktorým sa mení zákon Národnej rady Slovenskej republiky číslo 312/1993 Z. z. o spotrebnej dani z tabaku a tabakových výrobkov v znení neskorších predpisov. Návrh zákona ste dostali pred prvým čítaním ako tlač 987 a spoločnú správu výborov schválenú gestorským výborom máte ako tlač 987a. <kinesic type="noise"><desc>Šum v sále.</desc></kinesic> Keby ste boli takí dobrí a upokojili sa, aby sme mohli pokračovať. Za skupinu poslancov návrh zákona odôvodní poslanec Ján Volný. Prosím, pán poslanec Volný, máte slovo.</seg>
            </u>
            <u xml:id="ParlaMint-SK_1998-06-30-t1m49.u732" who="Volný, J." ana="#regular">
               <seg xml:id="ParlaMint-SK_1998-06-30-t1m49.u732.p1">Ďakujem pekne za slovo. Vážený pán predsedajúci, vážené kolegyne, kolegovia, dňa 13. mája 1998 schválila Národná rada Slovenskej republiky v prvom čítaní návrh skupiny poslancov na vydanie zákona, ktorým sa mení zákon Národnej rady Slovenskej republiky číslo 312/1993 Z. z. o spotrebnej dani z tabaku a tabakových výrobkov. Stručne povedané, navrhuje sa zníženie dane pri krátkych cigaretách z 50 halierov za jeden kus na 35 halierov za jeden kus. Pri mojom vtedajšom zdôvodnení som uviedol všetky dôsledky súvisiace so zvýšením spotrebnej dane od 1. januára 1998 o 4 Sk na škatuľku. Nebudem ich preto opakovať. Chcem len potvrdiť, že trend prepadu legálneho trhu za prvých päť mesiacov tohto roku oproti minulému roku je 24 %. Ak vezmeme do úvahy, že celý ročný cigaretový trh na Slovensku má objem asi 9 mld. kusov, ľahko si spočítame, že ak sa nepodniknú razantné opatrenia, strata 24 % znamená v absolútnom vyjadrení 2 160 mil. kusov. To by znamenalo odhadované straty štátneho rozpočtu na spotrebnej dani, na dani z príjmu, na DPH, na dani z príjmu pestovateľov a dodávateľov, ako aj na DPH od pestovateľov a dodávateľov zhruba 2,5 mld. korún. Index príjmov štátneho rozpočtu z tabakovej dane bol na začiatku roku zhruba 1,3. Index legálnych predajov zhruba 0,8. To však neznamená, že tento zvýšený daňový príjem bol generovaný z príjmov predaja v roku 1998, ale v dôsledku enormného predzásobenia v novembri a najmä v decembri minulého roku, teda zhruba 800 mil. kusov, keď už bolo známe, že od 1. januára 1998 bude zvýšenie cien cigariet. Odborníci odhadovali, že bod obratu, keď masívne zvýšenie dane nebude stíhať nahrádzať prepad predaja, príde zhruba na prelome júna - júla. Z prehľadu Ministerstva financií Slovenskej republiky o plnení daňových príjmov štátneho rozpočtu Slovenskej republiky k 31. máju 1998 však vyplýva, že index daňových príjmov za mesiac máj v porovnaní s mesiacom májom 1997 je už iba 0,9. To znamená, že príjmy z dane z tabakových výrobkov za mesiac máj už zaostávali oproti máju minulého roku o 25 mil. korún.</seg>
            </u>
            <u xml:id="ParlaMint-SK_1998-06-30-t1m49.u733" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u733.p1">Prosím všetkých pánov poslancov a pani poslankyne, ak chcete skutočne vytvoriť určité diskusné krúžky, choďte von. Ale aj vo vzťahu k poslancovi Volnému, počúvajte, prosím vás.</seg>
            </u>
            <u xml:id="ParlaMint-SK_1998-06-30-t1m49.u734" who="Volný, J." ana="#regular">
               <seg xml:id="ParlaMint-SK_1998-06-30-t1m49.u734.p1">Dámy a páni, dovoľte mi na záver povedať, že bez akéhokoľvek dramatizovania situácie by si mal každý člen tohto zákonodarného zboru uvedomiť, že v prípade, že bude hlasovať proti navrhovanej novele zákona číslo 312/1993 Z. z., bude hlasovať zároveň za postupnú likvidáciu slovenského tabakového priemyslu, za zvýšenie nezamestnanosti v okrese Kežmarok - v závode SIT Spišská Belá je už dnes namiesto projektovaných 620 pracovníkov zamestnaných iba 447 -, za postupnú likvidáciu pestovateľov tabaku na Slovensku, kde sa touto činnosťou zaoberá asi 2 400 ľudí, za straty štátneho rozpočtu Slovenskej republiky, ako som už uviedol, za zvýšenie zdravotných rizík u spotrebiteľov, ktorí kupujú pašované cigarety, pretože ide o cigarety od neznámych výrobcov bez akejkoľvek kvalitatívnej a zdravotnej kontroly. A na záver, čo osobne považujem za najdramatickejšie, za posilnenie pašeráckych sietí a s tým súvisiacu kriminalizáciu občianskeho prostredia. Dámy a páni, dovoľte mi, aby som vás požiadal o súhlas na vydanie zákona, ktorým sa mení zákon Národnej rady Slovenskej republiky číslo 312/1993 Z. z. o spotrebnej dani z tabaku a tabakových výrobkov, a to tak, že spotrebná daň sa zníži z 50 halierov za kus na 35 halierov za kus. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u735" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u735.p1">Ďakujem pánu poslancovi Volnému za odôvodnenie návrhu zákona a prosím ho, aby zaujal miesto. Dávam slovo pani poslankyni Novákovej, spravodajkyni výboru. Prosím ju, aby nás informovala jednak o výsledku rokovania výborov, ako aj o rokovaní a stanovisku gestorského výboru.</seg>
            </u>
            <u xml:id="ParlaMint-SK_1998-06-30-t1m49.u736" who="#IvetaNováková.1959" ana="#regular">
               <seg xml:id="ParlaMint-SK_1998-06-30-t1m49.u736.p1">Vážený pán predsedajúci, vážené pani poslankyne, páni poslanci, predkladám spoločnú správu výborov Národnej rady Slovenskej republiky o prerokovaní návrhu skupiny poslancov Národnej rady Slovenskej republiky na vydanie zákona, ktorým sa mení zákon Národnej rady Slovenskej republiky číslo 312/1993 Z. z. o spotrebnej dani z tabaku a tabakových výrobkov v znení neskorších predpisov, v druhom čítaní. Národná rada Slovenskej republiky pridelila poslanecký návrh zákona výborom Národnej rady Slovenskej republiky, a to výboru pre financie, rozpočet a menu, ústavnoprávnemu výboru a výboru pre pôdohospodárstvo. Uvedené výbory prerokovali predmetný návrh zákona v stanovenom termíne a zaujali k nemu kladné stanoviská, to jest odporúčanie pre Národnú radu Slovenskej republiky návrh schváliť bez pozmeňujúcich a doplňujúcich návrhov. Gestorský výbor na základe stanovísk výborov odporúča Národnej rade Slovenskej republiky návrh skupiny poslancov Národnej rady Slovenskej republiky na vydanie zákona, ktorým sa mení zákon Národnej rady Slovenskej republiky číslo 312/1993 Z. z. o spotrebnej dani z tabaku a tabakových výrobkov v znení neskorších predpisov, schváliť. Zároveň ma poveril predniesť spoločnú správu výborov na schôdzi Národnej rady Slovenskej republiky v druhom čítaní a navrhnúť Národnej rade Slovenskej republiky postup pri hlasovaní o pozmeňujúcich a doplňujúcich návrhoch, ktoré vyplynuli z rozpravy, a hlasovať o predmetnej správe ihneď po skončení rozpravy k nej. Vážený pán predsedajúci, môžete otvoriť rozpravu.</seg>
            </u>
            <u xml:id="ParlaMint-SK_1998-06-30-t1m49.u737" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u737.p1">Ďakujem pekne. Prosím najmä poslancov z posledných lavíc, ak nemajú záujem tu byť a majú záujem diskutovať, nech idú von a môžu sa potom vrátiť, kedy chcú. Ale to nemá význam sa navzájom takto znervózňovať. Ďakujem. Otváram rozpravu o tomto bode programu. Písomne som nedostal žiadnu prihlášku. Chce sa niekto prihlásiť ústne? Nie. Považujem rozpravu za skončenú a vyhlasujem ju za skončenú. Chce ešte pán poslanec Volný niečo povedať? Nie. Ďakujem. Pýtam sa, pani spoločná spravodajkyňa, či môžeme pristúpiť k hlasovaniu.</seg>
            </u>
            <u xml:id="ParlaMint-SK_1998-06-30-t1m49.u738" who="#IvetaNováková.1959" ana="#regular">
               <seg xml:id="ParlaMint-SK_1998-06-30-t1m49.u738.p1">Vážené pani poslankyne, páni poslanci, môžeme pristúpiť k hlasovaniu o zákone ako celku vzhľadom na to, že v druhom čítaní neboli podané žiadne pozmeňujúce a doplňujúce návrhy. Gestorský výbor odporúča návrh schváliť.</seg>
            </u>
            <u xml:id="ParlaMint-SK_1998-06-30-t1m49.u739" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u739.p1">Prezentujme sa a hlasujme. <note type="narrative">Hlasovanie.</note> Prezentovalo sa 102 poslancov. Za návrh hlasovalo 69 poslancov. Proti návrhu hlasovalo 7 poslancov. Hlasovania sa zdržalo 23 poslancov. Nehlasovali 3 poslanci. Konštatujem, že sme schválili návrh zákona, ktorým sa mení zákon Národnej rady Slovenskej republiky číslo 312/1993 Z. z. o spotrebnej dani z tabaku a tabakových výrobkov v znení neskorších predpisov. Z technických dôvodov prosím o 10-minútovú prestávku. Čakáme pána ministra. Začneme o 17.20 hodine.</seg>
            </u>
            <note type="comment">Po prestávke.</note>
            <u xml:id="ParlaMint-SK_1998-06-30-t1m49.u740" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u740.p1">Prosím pani poslankyne a pánov poslancov, ktorí sú mimo rokovacej miestnosti, aby prišli na rokovanie. Vážené pani poslankyne, poslanci, sadnite si na svoje miesta, chceme začať rokovať. Keby ste boli takí láskaví, aj tam vzadu, keby ste prišli na svoje miesta. Budeme pokračovať ďalším bodom programu. Ide o bod tridsať, a to druhé a tretie čítanie o návrhu na vyslovenie súhlasu Národnej rady Slovenskej republiky s Dohodou medzi vládou Slovenskej republiky a vládou Republiky Lotyšsko o podpore a vzájomnej ochrane investícií. Návrh vlády ste dostali ako tlač 1013. Pani poslankyňa Garajová, pán poslanec Slobodník, Zelenayová, Garai, sadnite si, prosím vás, na miesto. Spoločnú správu výborov schválenú gestorským výborom máte ako tlač 1013a, súčasťou ktorej je aj návrh uznesenia Národnej rady. Návrh vlády uvedie minister financií Slovenskej republiky Miroslav Maxon. Prosím pána ministra, aby sa ujal slova.</seg>
            </u>
            <u xml:id="ParlaMint-SK_1998-06-30-t1m49.u741" who="#MiroslavMaxon.1951" ana="#regular">
               <seg xml:id="ParlaMint-SK_1998-06-30-t1m49.u741.p1">Vážený pán podpredseda, vážené dámy, vážení páni, vzhľadom na to, že ide o štandardné dohody o podpore a vzájomnej ochrane investícií medzi vládou Slovenskej republiky a vládami republík Lotyšsko, Turkmenistan a Uzbekistan, dovoľujem si ctenú snemovňu požiadať, aby sme všetky tieto tri dohody prerokovali súčasne, ak je to, vážený pán podpredseda, možné.</seg>
            </u>
            <u xml:id="ParlaMint-SK_1998-06-30-t1m49.u742" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u742.p1">Je to možné, ak je tá istá spoločná spravodajkyňa. Nie je.</seg>
            </u>
            <u xml:id="ParlaMint-SK_1998-06-30-t1m49.u743" who="#MiroslavMaxon.1951" ana="#regular">
               <seg xml:id="ParlaMint-SK_1998-06-30-t1m49.u743.p1">Ale ak dovolíte, ja by som návrhy uviedol jedným úvodným slovom a potom, samozrejme, by vystúpili príslušné spravodajkyne výboru. Vážené dámy, vážení páni, predložené dohody sú prezidentskými zmluvami a sú v súlade so slovenským právnym poriadkom a so všeobecne uznávanými zásadami medzinárodného práva. Radia sa medzi dôležité dohody ekonomického charakteru, uznávané medzi suverénnymi subjektmi medzinárodného práva. Tieto dohody nemajú priamy vplyv na štátny rozpočet, ale majú a budú mať priaznivý vplyv na rozvoj ekonomiky, pretože vytvárajú právny rámec na priaznivé podmienky rozvoja vzájomnej ekonomickej spolupráce založenej na podnikateľskej iniciatíve. Dohody vychádzajú zo štandardných podmienok obdobných dohôd, ktoré už Slovenská republika uzatvorila s inými štátmi. Dohody poskytujú obojstranné záruky ochrany pre investorov a ich investície na území štátu druhej zmluvnej strany. Poskytujú nerušený prevod výnosov z investícií, ako aj ich platieb vzťahujúcich sa na investície. Dohody riešia aj prípadné spory, ktoré by mohli eventuálne vyplynúť pri nakladaní s investíciami, ktoré by investor mohol považovať za porušenie svojich práv. Uvedené dohody boli schválené vládou Slovenskej republiky nasledujúcimi uzneseniami: - Republika Lotyšsko: uznesením vlády číslo 778/1996 zo dňa 19. 11. 1996, - Republika Turkmenistan: uznesením vlády číslo 1142/94 zo dňa 15. 11. 1994, - Republika Uzbekistan: uznesením vlády číslo 314/1995 a zmenou uznesenia číslo 133/1998 zo dňa 24. 2. 1998. Vážené dámy, vážení páni, vzhľadom na to, že tieto dohody vytvárajú štandardné podmienky vzájomnej ekonomickej spolupráce založenej na podnikateľskej iniciatíve, prosím vás o podporu týchto troch dohôd. Ďakujem pekne za pozornosť.</seg>
            </u>
            <u xml:id="ParlaMint-SK_1998-06-30-t1m49.u744" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u744.p1">Ďakujem pánu ministrovi. Prosím pani poslankyňu Bartošíkovú, ktorá je určená ako spoločná spravodajkyňa výborov.</seg>
            </u>
            <u xml:id="ParlaMint-SK_1998-06-30-t1m49.u745" who="#MáriaBartošíková.1939" ana="#regular">
               <seg xml:id="ParlaMint-SK_1998-06-30-t1m49.u745.p1">Vážení pán predsedajúci, vážený pán minister, vážené kolegyne, kolegovia, návrh na vyslovenie súhlasu Národnej rady Slovenskej republiky s Dohodou medzi vládou Slovenskej republiky a vládou Republiky Lotyšsko o podpore a vzájomnej ochrane investícií pridelil predseda Národnej rady Slovenskej republiky svojím rozhodnutím číslo 2249 zo 4. júna 1998 na prerokovanie Výboru Národnej rady Slovenskej republiky pre financie rozpočet a menu, Výboru Národnej rady Slovenskej republiky pre hospodárstvo, privatizáciu a podnikanie a Zahraničnému výboru Národnej rady Slovenskej republiky. Zároveň určil k uvedenej dohode ako gestorský Výbor Národnej rady Slovenskej republiky pre financie, rozpočet a menu. Výbor Národnej rady Slovenskej republiky pre financie, rozpočet a menu predloženú dohodu prerokoval na svojom zasadnutí 25. júna 1998, vyslovil súhlas a odporučil Národnej rade Slovenskej republiky s Dohodou medzi vládou Slovenskej republiky a vládou Republiky Lotyšsko o podpore a vzájomnej ochrane investícií vysloviť súhlas. Výbor Národnej rady Slovenskej republiky pre hospodárstvo, privatizáciu a podnikanie prerokoval predloženú dohodu na svojom zasadnutí 24. júna 1998, vyslovil súhlas a odporučil Národnej rade Slovenskej republiky s Dohodou medzi vládou Slovenskej republiky a vládou Republiky Lotyšsko o podpore a vzájomnej ochrane investícií vysloviť súhlas. Zahraničný výbor Národnej rady Slovenskej republiky prerokoval predloženú dohodu na svojom zasadnutí 11. júna 1998, vyslovil súhlas a odporučil Národnej rade Slovenskej republiky s Dohodou medzi vládou Slovenskej republiky a vládou Republiky Lotyšsko o podpore a vzájomnej ochrane investícií vysloviť súhlas. Zároveň Výbor Národnej rady Slovenskej republiky pre financie, rozpočet a menu ako gestorský výbor uznesením číslo 701 z 25. júna 1998 schválil spoločnú správu výborov Národnej rady Slovenskej republiky, ako aj návrh na uznesenie Národnej rady Slovenskej republiky k návrhu na vyslovenie súhlasu Národnej rady Slovenskej republiky s Dohodou medzi vládou Slovenskej republiky a vládou Republiky Lotyšsko o podpore a vzájomnej ochrane investícií <note type="comment">tlač 1013a</note>. Určil poslankyňu Máriu Bartošíkovú za spoločnú spravodajkyňu výborov. Výbor ju poveril predniesť spoločnú správu výborov na schôdzi Národnej rady Slovenskej republiky v druhom čítaní a navrhnúť Národnej rade Slovenskej republiky hlasovať o predmetnej dohode ihneď po skončení rozpravy k nej. Súčasťou materiálu spoločná správa pod číslom 1013a je návrh na uznesenie Národnej rady Slovenskej republiky, s ktorým Národná rada hlasovaním bude vyslovovať súhlas, alebo nesúhlas. Ďakujem, pán predsedajúci, skončila som.</seg>
            </u>
            <u xml:id="ParlaMint-SK_1998-06-30-t1m49.u746" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u746.p1">Ďakujem. Vyhlasujem rozpravu. Nedostal som žiadne písomné prihlášky, preto sa pýtam z hľadiska ústnych prihlášok, kto sa hlási do rozpravy. Nikto. Považujem rozpravu o tomto bode programu za skončenú. Predpokladám, že ani pán minister, ani pani spravodajkyňa nemajú žiadne dodatočné poznámky. Podľa § 84 ods. 1 rokovacieho poriadku môžeme pristúpiť k tretiemu čítaniu o tomto návrhu vlády. Prosím spoločnú spravodajkyňu, aby hlasovanie uviedla. Budeme hlasovať o návrhu uznesenia, ktorým Národná rada Slovenskej republiky podľa článku 86 písm. a) vyslovuje súhlas s Dohodou medzi vládou Slovenskej republiky a vládou Republiky Lotyšsko o podpore a vzájomnej ochrane investícií.</seg>
            </u>
            <u xml:id="ParlaMint-SK_1998-06-30-t1m49.u747" who="#MáriaBartošíková.1939" ana="#regular">
               <seg xml:id="ParlaMint-SK_1998-06-30-t1m49.u747.p1">Gestorský výbor odporúča návrh schváliť.</seg>
            </u>
            <u xml:id="ParlaMint-SK_1998-06-30-t1m49.u748" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u748.p1">Prosím pani poslankyne, pánov poslancov, ideme hlasovať a chceme vysloviť súhlas s Dohodou medzi vládou Slovenskej republiky a vládou Republiky Lotyšsko. Nech sa páči, prezentujme sa a hlasujme. Prezentovalo sa 66 poslancov. Je nás málo. Pán poslanec Ducký, tak by sme potrebovali, aby niekto hlasoval s nami. Pani poslankyne, páni poslanci, pokúsime sa prezentovať a hlasovať. Pán poslanec Garai, veľmi by sme potrebovali hlasovať. Prezentovalo sa 65 poslancov. Je nás málo. Prosím pani poslankyne aj pánov poslancov, ktorí sa nachádzajú mimo rokovacej miestnosti, aby prišli hlasovať. Vážené pani poslankyne, vážení páni poslanci, je 15-minútová prestávka. <vocal type="speaking"><desc>Reakcia z pléna.</desc></vocal> Áno, je to v súlade s rokovacím poriadkom.</seg>
            </u>
            <note type="comment">Po prestávke.</note>
            <u xml:id="ParlaMint-SK_1998-06-30-t1m49.u749" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u749.p1">Vážené pani poslankyne, vážení páni poslanci, skúsme sa prezentovať, aby sme zistili, koľko nás je. Buďte takí dobrí, páni poslanci, čo tu stojíte, prezentujme sa. Je nás 54, ešte menej. Prerušujem schôdzu. Zídeme sa zajtra a pokračujeme o 9.00 hodine.</seg>
            </u>
            <note type="date">Štvrtý deň rokovania 49. schôdze Národnej rady Slovenskej republiky 3. júla 1998</note>
            <u xml:id="ParlaMint-SK_1998-06-30-t1m49.u750" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u750.p1">Vážené pani poslankyne, vážení páni poslanci, otváram štvrtý deň rokovania 49. schôdze Národnej rady Slovenskej republiky. O ospravedlnenie neúčasti na dnešnom rokovaní písomne požiadali poslanci: Edit Bauerová, Michal Benčík, Jozef Pribilinec, Juraj Švec, Roman Vavrík. Včera sme prerušili rokovanie o vyslovení súhlasu Národnej rady s Dohodou medzi vládou Slovenskej republiky a Republiky Lotyšsko o podpore a vzájomnej ochrane investícií. Prosím pani poslankyňu Bartošíkovú, spoločnú spravodajkyňu výborov, aby hlasovanie opäť uviedla.</seg>
            </u>
            <u xml:id="ParlaMint-SK_1998-06-30-t1m49.u751" who="#MáriaBartošíková.1939" ana="#regular">
               <seg xml:id="ParlaMint-SK_1998-06-30-t1m49.u751.p1">Navrhuje sa, aby v treťom čítaní Národná rada Slovenskej republiky podľa článku 86 písm. e) Ústavy Slovenskej republiky vyslovila súhlas s Dohodou medzi vládou Slovenskej republiky a vládou Republiky Lotyšsko o podpore a vzájomnej ochrane investícií.</seg>
            </u>
            <u xml:id="ParlaMint-SK_1998-06-30-t1m49.u752" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u752.p1">Pokúsme sa, prosím vás, prezentovať sa a hlasovať. Prezentovalo sa 67 poslancov. Je nás málo. Prosím ešte raz všetkých poslancov, ktorí sa nachádzajú mimo rokovacej miestnosti, aby prišli a hlasovali. Každý má rovnaký plat a rovnako zaťažuje daňovníka. A každý má mať aspoň rovnakú zodpovednosť, aby si plnil svoje povinnosti. <vocal type="noise"><desc>Hlasy v pléne.</desc></vocal> Zasadá výbor pre životné prostredie? <vocal type="noise"><desc>Súhlasná odpoveď z pléna.</desc></vocal> Mám dojem, že sme schopní to odhlasovať teraz. Prosím vás, buďte takí láskaví a ešte raz sa prezentujme a hlasujme. <note type="narrative">Hlasovanie.</note> Prezentovalo sa 76 poslancov. Za návrh hlasovalo 70 poslancov. Proti návrhu nehlasoval nikto. Hlasovania sa nezdržal nikto. Nehlasovalo 6 poslancov. Uznesenie sme schválili. Ďalším bodom nášho programu je druhé a tretie čítanie o návrhu na vyslovenie súhlasu Národnej rady Slovenskej republiky s Dohodou medzi vládou Slovenskej republiky a vládou Republiky Uzbekistan o podpore a vzájomnej ochrane investícií. Návrh vlády ste dostali ako tlač 1014, spoločnú správu ako tlač 1014a, súčasťou ktorej je aj návrh uznesenia. Návrh vlády uvedie minister financií Slovenskej republiky Miroslav Maxon. Prosím pána ministra, aby sa ujal slova.</seg>
            </u>
            <u xml:id="ParlaMint-SK_1998-06-30-t1m49.u753" who="#MiroslavMaxon.1951" ana="#regular">
               <seg xml:id="ParlaMint-SK_1998-06-30-t1m49.u753.p1">Ďakujem pekne, pán predsedajúci. Všetky tri zmluvy som uviedol včera.</seg>
            </u>
            <u xml:id="ParlaMint-SK_1998-06-30-t1m49.u754" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u754.p1">Ďakujem. Určená spoločná spravodajkyňa výborov je pani poslankyňa Blažena Pavlovičová. Prosím, aby informovala Národnú radu o výsledkoch rokovania výborov, ako aj o stanovisku gestorského výboru.</seg>
            </u>
            <u xml:id="ParlaMint-SK_1998-06-30-t1m49.u755" who="Pavlovičová, B." ana="#regular">
               <seg xml:id="ParlaMint-SK_1998-06-30-t1m49.u755.p1">Ďakujem za slovo, pán predsedajúci. Vážený pán predsedajúci, vážení pán minister, kolegyne, kolegovia, dovoľte mi, aby som prečítala spoločnú správu Výboru Národnej rady Slovenskej republiky pre financie, rozpočet a menu, Výboru Národnej rady Slovenskej republiky pre hospodárstvo, privatizáciu a podnikanie a Zahraničného výboru Národnej rady Slovenskej republiky o prerokovaní návrhu na vyslovenie súhlasu Národnej rady Slovenskej republiky s Dohodou medzi vládou Slovenskej republiky a vládou Republiky Uzbekistan o podpore a vzájomnej ochrane investícií <note type="comment">tlač 1014</note>. Návrh na vyslovenie súhlasu Národnej rady Slovenskej republiky s Dohodou medzi vládou Slovenskej republiky a vládou Republiky Uzbekistan o podpore a vzájomnej ochrane investícií pridelil predseda Národnej rady Slovenskej republiky svojím rozhodnutím číslo 2249 zo 4. júna 1998 na prerokovanie Výboru Národnej rady Slovenskej republiky pre financie, rozpočet a menu, Výboru Národnej rady Slovenskej republiky pre hospodárstvo, privatizáciu a podnikanie a Zahraničnému výboru Národnej rady Slovenskej republiky. Zároveň určil k uvedenej dohode ako gestorský Výbor Národnej rady Slovenskej republiky pre financie, rozpočet a menu. Výbor Národnej rady Slovenskej republiky pre financie, rozpočet a menu predloženú dohodu prerokoval na svojom zasadnutí dňa 25. júna 1998, vyslovil súhlas a odporučil Národnej rade Slovenskej republiky s Dohodou medzi vládou Slovenskej republiky a vládou Republiky Uzbekistan o podpore a vzájomnej ochrane investícií vysloviť súhlas. Výbor Národnej rady Slovenskej republiky pre hospodárstvo, privatizáciu a podnikanie predloženú dohodu prerokoval na svojom zasadnutí 24. júna 1998, vyslovil súhlas a odporučil Národnej rade Slovenskej republiky s Dohodou medzi vládou Slovenskej republiky a vládou Republiky Uzbekistan o podpore a vzájomnej ochrane investícií vysloviť súhlas. Zahraničný výbor Národnej rady Slovenskej republiky prerokoval predloženú dohodu na svojom zasadnutí 11. júna 1998, vyslovil súhlas a odporučil Národnej rade Slovenskej republiky s Dohodou medzi vládou Slovenskej republiky a vládou Republiky Uzbekistan o podpore a vzájomnej ochrane investícií vysloviť súhlas. Zároveň Výbor Národnej rady Slovenskej republiky pre financie, rozpočet a menu ako gestorský výbor uznesením číslo 703 z 25. júna 1998 schválil spoločnú správu výborov Národnej rady Slovenskej republiky, ako aj návrh na uznesenie Národnej rady Slovenskej republiky k návrhu na vyslovenie súhlasu Národnej rady Slovenskej republiky s Dohodou medzi vládou Slovenskej republiky a vládou Republiky Uzbekistan o podpore a vzájomnej ochrane investícií <note type="comment">tlač číslo 1014a</note>. Určil poslankyňu Blaženu Pavlovičovú za spoločnú spravodajkyňu výborov a poveril ju predniesť spoločnú správu výborov na schôdzi Národnej rady Slovenskej republiky v druhom čítaní a navrhnúť Národnej rade Slovenskej republiky hlasovať o predmetnej dohode ihneď po skončení rozpravy k nej. Súčasťou spoločnej správy je uznesenie Národnej rady Slovenskej republiky, ktoré gestorský výbor odporúča schváliť. Skončila som, pán predsedajúci, môžete otvoriť rozpravu.</seg>
            </u>
            <u xml:id="ParlaMint-SK_1998-06-30-t1m49.u756" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u756.p1">Ďakujem. Nech sa páči, sadnite si, pani poslankyňa. Otváram rozpravu k tomuto bodu programu. Písomné prihlášky nemám žiadne. Prosím o ústne prihlášky. Nikto sa neprihlásil. Považujem rozpravu za skončenú. Dúfam, že záverečné slovo ani pán minister, ani pani poslankyňa v tejto súvislosti nemajú. Podľa § 84 ods. 1 zákona o rokovacom poriadku pristúpime k tretiemu čítaniu o tomto návrhu vlády. Prosím pani spoločnú spravodajkyňu, aby uviedla hlasovanie, aby sme vyslovili súhlas.</seg>
            </u>
            <u xml:id="ParlaMint-SK_1998-06-30-t1m49.u757" who="Pavlovičová, B." ana="#regular">
               <seg xml:id="ParlaMint-SK_1998-06-30-t1m49.u757.p1">Vážený pán predsedajúci, podľa článku 86 písm. e) Ústavy Slovenskej republiky môžeme hlasovať o vyslovení súhlasu Národnej rady Slovenskej republiky s Dohodou medzi vládou Slovenskej republiky a vládou Republiky Uzbekistan o podpore a vzájomnej ochrane investícií, s ktorou gestorský výbor odporúča vysloviť súhlas.</seg>
            </u>
            <u xml:id="ParlaMint-SK_1998-06-30-t1m49.u758" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u758.p1">Nech sa páči, prezentujme sa a hlasujme. <note type="narrative">Hlasovanie.</note> Prezentovalo sa 82 poslancov. Za návrh hlasovalo 82 poslancov. Proti návrhu nehlasoval nikto. Hlasovania sa nezdržal nikto. Ďakujem pekne. Konštatujem, že sme navrhované uznesenie schválili. Nasleduje druhé a tretie čítanie o návrhu na vyslovenie súhlasu Národnej rady Slovenskej republiky s Dohodou medzi vládou Slovenskej republiky a vládou Turkmenistanu o podpore a vzájomnej ochrane investícií. Takisto ako v prvom a druhom prípade návrh uvedie minister financií pán Miroslav Maxon, ale už to učinil včera. Prosím pani poslankyňu Novákovú, aby nás informovala o výsledkoch rokovania výborov, ako aj gestorského výboru.</seg>
            </u>
            <u xml:id="ParlaMint-SK_1998-06-30-t1m49.u759" who="#IvetaNováková.1959" ana="#regular">
               <seg xml:id="ParlaMint-SK_1998-06-30-t1m49.u759.p1">Vážený pán predsedajúci, vážený pán minister, vážené pani poslankyne, páni poslanci, návrh na vyslovenie súhlasu Národnej rady Slovenskej republiky s Dohodou medzi vládou Slovenskej republiky a vládou Turkmenistanu o podpore a vzájomnej ochrane investícií pridelil predseda Národnej rady Slovenskej republiky na prerokovanie trom výborom, a to Výboru Národnej rady Slovenskej republiky pre financie, rozpočet a menu, Výboru Národnej rady Slovenskej republiky pre hospodárstvo, privatizáciu a podnikanie a Zahraničnému výboru Národnej rady Slovenskej republiky. Zároveň určil k uvedenej dohode ako gestorský Výbor Národnej rady Slovenskej republiky pre financie, rozpočet a menu. Všetky tri výbory Národnej rady Slovenskej republiky prerokovali predloženú dohodu v stanovenom termíne, vyslovili s ňou súhlas. Zároveň Výbor Národnej rady Slovenskej republiky pre financie, rozpočet a menu schválil spoločnú správu výborov, ako aj návrh na uznesenie Národnej rady Slovenskej republiky k návrhu na vyslovenie súhlasu Národnej rady Slovenskej republiky s Dohodou medzi vládou Slovenskej republiky a vládou Turkmenistanu o podpore a vzájomnej ochrane investícií. Gestorský výbor ma poveril predniesť spoločnú správu výborov na schôdzi Národnej rady Slovenskej republiky v druhom čítaní a navrhnúť Národnej rade Slovenskej republiky hlasovať o predmetnej dohode ihneď po skončení rozpravy k nej. Vážený pán predsedajúci, skončila som.</seg>
            </u>
            <u xml:id="ParlaMint-SK_1998-06-30-t1m49.u760" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u760.p1">Ďakujem, pani poslankyňa, nech sa páči, sadnite si. Otváram rozpravu. Písomné prihlášky nemám, ústne očakávam. Nikto sa neprihlásil. Vyhlasujem túto rozpravu za skončenú, samozrejme, za predpokladu, že ani pán minister, ani pani poslankyňa nemá záujem ešte niečo k tomuto problému povedať. Prosím pani spoločnú spravodajkyňu, aby sme pristúpili k tretiemu čítaniu o tomto návrhu vlády. Prosím pani spoločnú spravodajkyňu, aby hlasovanie uviedla.</seg>
            </u>
            <u xml:id="ParlaMint-SK_1998-06-30-t1m49.u761" who="#IvetaNováková.1959" ana="#regular">
               <seg xml:id="ParlaMint-SK_1998-06-30-t1m49.u761.p1">Vážený pán predsedajúci, vážené pani poslankyne, páni poslanci, predkladám návrh na uznesenie: Národná rada Slovenskej republiky podľa článku 86 písm. e) Ústavy Slovenskej republiky vyslovuje súhlas s Dohodou medzi vládou Slovenskej republiky a vládou Turkmenistanu o podpore a vzájomnej ochrane investícií.</seg>
            </u>
            <u xml:id="ParlaMint-SK_1998-06-30-t1m49.u762" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u762.p1">Ďakujem pekne. Prezentujme sa a hlasujme. <note type="narrative">Hlasovanie.</note> Prezentovalo sa 87 poslancov. Za návrh hlasovalo 87 poslancov. Proti návrhu nehlasoval nikto. Hlasovania sa nezdržal nikto. Konštatujem, že sme navrhované uznesenie schválili. Pristupujeme k bodu tridsaťtri. Je to ročná správa o výsledku hospodárenia Exportno-importnej banky Slovenskej republiky za rok 1997. Návrh vám bol rozdaný ako tlač 1034. Rozdaná vám bola aj spoločná správa ako tlač 1034a. Z poverenia vlády materiál uvedie minister financií Slovenskej republiky Miroslav Maxon. Prosím pána ministra, aby sa ujal slova.</seg>
            </u>
            <u xml:id="ParlaMint-SK_1998-06-30-t1m49.u763" who="#MiroslavMaxon.1951" ana="#regular">
               <seg xml:id="ParlaMint-SK_1998-06-30-t1m49.u763.p1">Ďakujem pekne. Vážený pán podpredseda, vážené pani poslankyne, vážení páni poslanci, vláda Slovenskej republiky dňa 23. júna tohto roku schválila ročnú správu o výsledku hospodárenia Exportno- -importnej banky Slovenskej republiky za rok 1997. Ročná správa o výsledku hospodárenia Exportno-importnej banky Slovenskej republiky za rok 1997 obsahuje základné údaje o plnení vybraných rozpočtových položiek za rok 1997, a to od 1. júla 1997, to znamená od dátumu začatia činnosti Eximbanky do 31. decembra 1997. Skutočné údaje uvedené v ročnej správe o výsledku hospodárenia sú porovnané s rozpočtom na rok 1997, schváleným vládou 20. decembra minulého roku. Rozsah a obsah informácií uvedených v ročnej správe zodpovedá rozsahu a obsahu položiek schváleného rozpočtu na rok 1997. Ročná správa obsahuje údaje o realizovaných činnostiach v roku 1997, ktorých ťažiskom bola poisťovacia činnosť, pre ktorú boli vytvorené podmienky už v prvých mesiacoch činnosti. Výnosy z poisťovacej činnosti dosiahli výšku 10,5 mil. Sk, ktoré boli ovplyvnené prijatým poistným za poistenie vývozných úverov vo výške 12,6 mil. Sk. Celkové výnosy boli ovplyvnené aj výnosmi z finančných činností, ktorých skutočnosť predstavuje 132 mil., to znamená plnenie na 102 %. Ich výška bola ovplyvnená predovšetkým úrokovými sadzbami na termínových vkladoch a výnosmi z operácií s cennými papiermi. Skutočné náklady oproti rozpočtu boli ovplyvnené vyšším odvodom dane z príjmu. Pritom celkové skutočné náklady sú o 30 mil. nižšie ako rozpočtované. K najväčšej úspore došlo pri nákladoch za poisťovaciu činnosť a pri všeobecných prevádzkových nákladoch. Súčasťou ročnej správy je aj správa audítora, ktorá dáva objektívny a overený obraz o finančnej situácii, ktorá je priložená k ročnej správe. Na základe správy audítora vyhotovila Eximbanka Slovenskej republiky osobitné údaje z účtovnej uzávierky v súlade s § 32 zákona číslo 80/1997 Z. z. o Exportno-importnej banke Slovenskej republiky za oblasť financovania vývozných, dovozných úverov a za oblasť poisťovania a zaisťovania rizík z financovania vývozných úverov, ktoré sú uvedené v tabuľkovej časti ročnej správy. Za hodnotené obdobie Eximbanka vykazuje skutočné údaje len za oblasť poisťovania vývozných úverov. Vážené pani poslankyne, vážení páni poslanci, vzhľadom na uvedené údaje o výsledkoch hospodárenia Exportno-importnej banky Slovenskej republiky vás prosím o schválenie ročnej správy o výsledku hospodárenia Eximbanky za rok 1997.</seg>
            </u>
            <u xml:id="ParlaMint-SK_1998-06-30-t1m49.u764" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u764.p1">Ďakujem pánu ministrovi za uvedenie návrhu. Prosím spravodajcu, ktorého určil výbor pre financie, rozpočet a menu, poslanca Ladislava Lysáka, aby podal správu o výsledku prerokovania návrhu vo výboroch Národnej rady.</seg>
            </u>
            <u xml:id="ParlaMint-SK_1998-06-30-t1m49.u765" who="#LadislavLysák.1933" ana="#regular">
               <seg xml:id="ParlaMint-SK_1998-06-30-t1m49.u765.p1">Vážený pán podpredseda Národnej rady, vážený pán minister, vážené kolegyne, kolegovia, vážení hostia, dovoľte mi, aby som uviedol spoločnú správu Výboru Národnej rady Slovenskej republiky pre financie, rozpočet a menu a Výboru Národnej rady Slovenskej republiky pre hospodárstvo, privatizáciu a podnikanie o výsledku prerokovania ročnej správy o výsledkoch hospodárenia Exportno-importnej banky Slovenskej republiky za rok 1997. I. Výbor Národnej rady Slovenskej republiky pre financie, rozpočet a menu ako gestorský výbor podáva Národnej rade Slovenskej republiky podľa § 31 ods. 1 zákona číslo 80/1997 Z. z. o Exportno-importnej banke Slovenskej republiky túto spoločnú správu výborov Národnej rady Slovenskej republiky o prerokovaní uvedenej správy. Predseda Národnej rady Slovenskej republiky svojím rozhodnutím číslo 2266 z 25. júna tohto roka pridelil ročnú správu o výsledku hospodárenia Exportno-importnej banky Slovenskej republiky za rok 1997 na prerokovanie výboru pre financie, rozpočet a menu a výboru pre hospodárstvo, privatizáciu a podnikanie. Zároveň určil výbor pre financie, rozpočet a menu ako gestorský výbor, ktorý pripraví spoločnú správu o výsledku prerokovania uvedeného materiálu vo výboroch. II. Ročnú správu prerokovali výbory v určenom termíne. Výbor Národnej rady Slovenskej republiky pre hospodárstvo, privatizáciu a podnikanie uznesením číslo 590 z 30. júna 1998 súhlasil s ročnou správou a zároveň odporučil Národnej rade Slovenskej republiky uvedenú správu schváliť. Výbor Národnej rady Slovenskej republiky pre financie, rozpočet a menu uznesením číslo 717 z 2. 7. 1998 súhlasil s uvedenou správou a odporučil Národnej rade Slovenskej republiky túto správu rovnako schváliť. Výbor Národnej rady Slovenskej republiky pre financie, rozpočet a menu ako gestorský výbor schválil svojím uznesením číslo 718 z 2. júla 1998 spoločnú správu výborov Národnej rady Slovenskej republiky, určil ma za spoločného spravodajcu výborov a poveril ma predniesť spoločnú správu výborov na schôdzi Národnej rady Slovenskej republiky v druhom čítaní. Ďalej ma poveril navrhnúť Národnej rade Slovenskej republiky postup pri hlasovaní o pozmeňujúcich a doplňujúcich návrhoch, ktoré vyplynuli z rozpravy, a hlasovať o predmetnej správe ihneď po skončení rozpravy k nej. Zároveň navrhol Národnej rade Slovenskej republiky podľa § 26 ods. 1 zákona Národnej rady Slovenskej republiky číslo 350/1996 Z. z. o rokovacom poriadku - pardon, túto časť sme potom neakceptovali. To je všetko, ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u766" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u766.p1">Ďakujem pekne. Prosím pána poslanca Lysáka, aby zaujal miesto určené pre spravodajcov. Otváram rozpravu o tomto bode programu. Písomné prihlášky nemám žiadne. Pýtam sa, či niekto má záujem sa prihlásiť ústne. Nie. Uzatváram nielen možnosť prihlásiť sa, ale uzatváram aj rozpravu k tomuto bodu programu. Predpokladám, keďže nebola žiadna diskusia, že ani pán minister, ani pán spoločný spravodajca nechcú vystúpiť. Pristúpime k hlasovaniu o návrhu uznesenia. Prosím spoločného spravodajcu výboru, aby hlasovanie uvádzal. Budeme hlasovať o návrhu uznesenia.</seg>
            </u>
            <u xml:id="ParlaMint-SK_1998-06-30-t1m49.u767" who="#LadislavLysák.1933" ana="#regular">
               <seg xml:id="ParlaMint-SK_1998-06-30-t1m49.u767.p1">Návrh uznesenia máme v texte, ktorý jednoznačne znie, že Národná rada Slovenskej republiky podľa § 32 ods. 3 zákona číslo 80/1997 Z. z. o Exportno-importnej banke Slovenskej republiky a uznesenia vlády Slovenskej republiky číslo 918/1997 zo dňa 20. 12. 1997 schvaľuje ročnú správu o výsledkoch hospodárenia Exportno-importnej banky Slovenskej republiky za rok 1997, s odporúčaním gestorského výboru prijať ho.</seg>
            </u>
            <u xml:id="ParlaMint-SK_1998-06-30-t1m49.u768" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u768.p1">Prezentujme sa a hlasujme. K tomu istému uzneseniu, prosím vás, pokúsme sa hlasovať, prezentovať sa a hlasovať. Prezentovalo sa 75 poslancov. Pokúsime sa ešte raz prezentovať sa a hlasovať. Prezentovalo sa 73 poslancov. Ďakujem. Vyhlasujem štvrťhodinovú prestávku.</seg>
            </u>
            <note type="comment">Po prestávke.</note>
            <u xml:id="ParlaMint-SK_1998-06-30-t1m49.u769" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u769.p1">Prosím kolegov poslancov, kolegyne poslankyne, aby prišli do rokovacej miestnosti, aby sme mohli pokračovať. Vážené pani poslankyne, páni poslanci, pokúsili by sme sa znovu skonsolidovať sa a hlasovať. Prosím pána poslanca Lysáka, aby uviedol hlasovanie.</seg>
            </u>
            <u xml:id="ParlaMint-SK_1998-06-30-t1m49.u770" who="#LadislavLysák.1933" ana="#regular">
               <seg xml:id="ParlaMint-SK_1998-06-30-t1m49.u770.p1">Zopakujem, hlasujeme za uznesenie s návrhom gestorského výboru prijať ho.</seg>
            </u>
            <u xml:id="ParlaMint-SK_1998-06-30-t1m49.u771" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u771.p1">Prezentujme sa a hlasujme. Prezentovalo sa 75 poslancov. Je nás málo. Vážené pani poslankyne, vážení páni poslanci, je to - povedal by som - "jedna úžasná politická odvaha, politická taktika" a ešte neviem čo, keď poslanci pri tejto ročnej správe Eximbanky sa neprezentujú a najmä, keď sú to poslanci takej úrovne ako napríklad pán Weiss, pani Schmögnerová, pani Ďurišinová, pán Kolník. Tak v tejto súvislosti to nepovažujem za politické hrdinstvo. Preto sme museli spraviť prestávku, a preto to predlžujeme, že toto politické hrdinstvo sa takto prejavuje. <vocal type="noise"><desc>Hlasy z pléna.</desc></vocal> To je moja vec, čo rozprávam! Prosím, aby sme sa prezentovali a hlasovali. Prezentujme sa a hlasujme. Prezentovalo sa 68 poslancov. Ďakujem. Prosím pánov skrutátorov a pani skrutátorky, keď budeme hlasovať ručne, aby zistili počet prítomných. Nech sa páči, budeme hlasovať. Páni skrutátori, skrutátorky, budeme hlasovať zdvihnutím ruky. Najprv sa prezentujme. Prezentujme sa zdvihnutím ruky.</seg>
            </u>
            <u xml:id="ParlaMint-SK_1998-06-30-t1m49.u772" who="#MáriaBartošíková.1939" ana="#regular">
               <seg xml:id="ParlaMint-SK_1998-06-30-t1m49.u772.p1">Vážený pán predsedajúci, v tomto momente je v sále prítomných 86 poslancov. Môžeme hlasovať.</seg>
            </u>
            <u xml:id="ParlaMint-SK_1998-06-30-t1m49.u773" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u773.p1">Môžeme hlasovať zdvihnutím ruky. Hlasujeme zdvihnutím ruky, kto je za pozitívne hlasovanie.</seg>
            </u>
            <u xml:id="ParlaMint-SK_1998-06-30-t1m49.u774" who="#MáriaBartošíková.1939" ana="#regular">
               <seg xml:id="ParlaMint-SK_1998-06-30-t1m49.u774.p1">Za hlasovalo 67 poslancov.</seg>
            </u>
            <u xml:id="ParlaMint-SK_1998-06-30-t1m49.u775" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u775.p1">Kto je proti?</seg>
            </u>
            <u xml:id="ParlaMint-SK_1998-06-30-t1m49.u776" who="#MáriaBartošíková.1939" ana="#regular">
               <seg xml:id="ParlaMint-SK_1998-06-30-t1m49.u776.p1">Proti hlasovali 4 poslanci.</seg>
            </u>
            <u xml:id="ParlaMint-SK_1998-06-30-t1m49.u777" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u777.p1">Štyria proti? Tak ešte raz. Kto je proti?</seg>
            </u>
            <u xml:id="ParlaMint-SK_1998-06-30-t1m49.u778" who="#MáriaBartošíková.1939" ana="#regular">
               <seg xml:id="ParlaMint-SK_1998-06-30-t1m49.u778.p1">Teraz už hlasujú len 3 poslanci.</seg>
            </u>
            <u xml:id="ParlaMint-SK_1998-06-30-t1m49.u779" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u779.p1">Traja sú proti. Kto sa zdržal hlasovania?</seg>
            </u>
            <u xml:id="ParlaMint-SK_1998-06-30-t1m49.u780" who="#MáriaBartošíková.1939" ana="#regular">
               <seg xml:id="ParlaMint-SK_1998-06-30-t1m49.u780.p1">Hlasovania sa zdržiava 6 poslancov.</seg>
            </u>
            <u xml:id="ParlaMint-SK_1998-06-30-t1m49.u781" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u781.p1">Áno. Ostatní nehlasovali.</seg>
            </u>
            <u xml:id="ParlaMint-SK_1998-06-30-t1m49.u782" who="#MáriaBartošíková.1939" ana="#regular">
               <seg xml:id="ParlaMint-SK_1998-06-30-t1m49.u782.p1">Pardon, ešte dvaja, takže potom 8 poslancov.</seg>
            </u>
            <u xml:id="ParlaMint-SK_1998-06-30-t1m49.u783" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u783.p1">Konštatujem, že sme prijali uznesenie Národnej rady Slovenskej republiky k ročnej správe o výsledku hospodárenia Exportno-importnej banky Slovenskej republiky za rok 1997. Prítomných bolo 86, za hlasovalo 67, proti boli 3, hlasovania sa zdržalo 8 a 8 poslancov nehlasovalo. Pokračujeme ďalším bodom programu, a to bodom tridsaťštyri. Je to návrh rozpočtu Exportno-importnej banky Slovenskej republiky na rok 1998. Návrh bol rozdaný ako tlač 1024. Bola vám rozdaná aj spoločná správa číslo 1024a, ktorej súčasťou je aj návrh uznesenia Národnej rady. Z poverenia vlády návrh uvedie minister financií Slovenskej republiky Miroslav Maxon. Prosím pána ministra, aby sa ujal slova.</seg>
            </u>
            <u xml:id="ParlaMint-SK_1998-06-30-t1m49.u784" who="#MiroslavMaxon.1951" ana="#regular">
               <seg xml:id="ParlaMint-SK_1998-06-30-t1m49.u784.p1">Vážený pán podpredseda, vážené pani poslankyne, vážení páni poslanci, vláda Slovenskej republiky za dôležitú súčasť ekonomického rozvoja Slovenskej republiky pokladá zahraničný obchod ako nástroj stabilizácie oživenia a reštrukturalizácie ekonomiky Slovenskej republiky, a preto za nevyhnutné považuje podporovanie tuzemských výrobcov, exportérov pri ich etablovaní na zahraničných trhoch, kde sa stretávajú s rizikami takého charakteru, ktorým nie sú schopní čeliť bez podpory štátu, a zároveň sú porovnávaní s ďalšími konkurentmi, ktorí majú za sebou štátnu podporu exportu. Preto vláda Slovenskej republiky pristúpila k riešeniu podpory exportu vytvorením osobitnej finančnej inštitúcie a na základe podpory Národnej rady Slovenskej republiky v roku 1997 schválila zákon o Exportno-importnej banke Slovenskej republiky. Zriadením tejto inštitúcie sa odstránilo biele miesto v našej legislatíve pre oblasť financovania a poisťovania hlavne strednodobých a dlhodobých vývozných úverov, ako aj financovania dovozných úverov, ktorými štát bude podporovať dovoz takých produktov, s cieľom rozvoja proexportne orientovanej výroby. Vytvorením Eximbanky sa tak položili základy slovenským exportérom na rovnaké šance, ako majú exportéri vo vyspelých trhových ekonomikách. Na základe schváleného zákona o Exportno-importnej banke Slovenskej republiky začala 1. júla svoju činnosť Exportno-importná banka Slovenskej republiky. Po prvom júli boli postupne vytvorené základné podmienky na začatie jej činnosti. Predložený návrh rozpočtu rešpektuje závery a pripomienky, ktoré boli predložené pri prerokúvaní uvedeného návrhu v Národnej rade Slovenskej republiky 1. apríla 1998. Návrh rozpočtu Exportno-importnej banky Slovenskej republiky bol na základe pripomienok prepracovaný a po prerokovaní s ministerstvom financií bol predložený na rokovanie vlády, ktorá ho dňa 26. mája uznesením číslo 367 vzala na vedomie a poverila predsedu vlády predložiť návrh rozpočtu Exportno- -importnej banky Slovenskej republiky na rok 1998 predsedovi Národnej rady Slovenskej republiky na prerokovanie v Národnej rade. Návrh rozpočtu obsahuje základné princípy, ktoré zabezpečia všetky činnosti Eximbanky na rok 1998, orientované predovšetkým na priamu podporu exportu prostredníctvom financovania a poisťovania vývozných úverov. Na základe pripomienok poslancov Národnej rady v predloženom návrhu rozpočtu Eximbanky na rok 1998 boli upravené rozhodujúce nákladové položky, napríklad zníženie nákladov na finančné činnosti o 15 %, cestovné a náklady na propagáciu o približne 30 %. Realizovaním tohto rozpočtu začína Eximbanka postupne vytvárať pre našich výrobcov a následne i exportérov porovnateľné podmienky, ako majú exportéri vo vyspelých trhových ekonomikách, počnúc financovaním medzinárodných tendrov, predvýrobného financovania až po financovanie samotného vývozu. Vážené dámy, vážení páni, vzhľadom na to, že predložený návrh rozpočtu reaguje na pripomienky poslancov Národnej rady tak vo výboroch Národnej rady, ako aj v pléne, prosím o podporu tohto návrhu rozpočtu Exportno-importnej banky Slovenskej republiky na rok 1998. Ďakujem pekne za pozornosť.</seg>
            </u>
            <u xml:id="ParlaMint-SK_1998-06-30-t1m49.u785" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u785.p1">Ďakujem pánu ministrovi za uvedenie návrhu. Prosím ho, aby zaujal určené miesto. Prosím pána poslanca Lysáka, ktorého určil výbor pre financie, rozpočet a menu, aby podal správu o výsledku prerokovania návrhu vo výboroch.</seg>
            </u>
            <u xml:id="ParlaMint-SK_1998-06-30-t1m49.u786" who="#LadislavLysák.1933" ana="#regular">
               <seg xml:id="ParlaMint-SK_1998-06-30-t1m49.u786.p1">Vážený pán predsedajúci, vážené pani poslankyne, vážení páni poslanci, vážený pán minister, vážení hostia, dovoľte mi uviesť spoločnú správu Výboru Národnej rady Slovenskej republiky pre financie, rozpočet a menu a Výboru Národnej rady Slovenskej republiky pre hospodárstvo, privatizáciu a podnikanie o výsledku prerokovania návrhu rozpočtu Exportno-importnej banky Slovenskej republiky na rok 1998. Oba výbory, ako gestorský, tak aj výbor pre hospodárstvo, privatizáciu a podnikanie, prerokovali tento návrh rozpočtu a zároveň Výbor Národnej rady Slovenskej republiky pre financie, rozpočet a menu ako gestorský bol určený, aby pripravil spoločnú správu o výsledku prerokovania uvedeného materiálu vo výboroch. Návrh rozpočtu prerokovali uvedené výbory v určenom termíne. Výbor pre hospodárstvo, privatizáciu a podnikanie uznesením číslo 571 z 25. júna 1998 súhlasil s návrhom rozpočtu a zároveň odporučil Národnej rade Slovenskej republiky uvedený návrh rozpočtu schváliť. Výbor Národnej rady Slovenskej republiky pre financie, rozpočet a menu uznesením číslo 709 z 25. júna 1998 súhlasil s uvedeným rozpočtom a odporučil Národnej rade Slovenskej republiky tento návrh rozpočtu schváliť. Výbor Národnej rady Slovenskej republiky pre financie, rozpočet a menu ako gestorský výbor schválil svojím uznesením číslo 710 z 15. júna tohto roku spoločnú správu výborov Národnej rady Slovenskej republiky. Určil poslanca Ladislava Lysáka za spoločného spravodajcu výborov. Poveril ho predniesť spoločnú správu výborov na schôdzi Národnej rady v druhom čítaní a navrhnúť Národnej rade Slovenskej republiky postup pri hlasovaní o pozmeňujúcich a doplňujúcich návrhoch, ktoré vyplynú z rozpravy, a hlasovať o predmetnej správe ihneď po skončení rozpravy k nej. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u787" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u787.p1">Ďakujem pánu poslancovi Lysákov. Prosím ho, aby zaujal určené miesto. Otváram rozpravu o tomto bode programu. Do rozpravy sa prihlásil pán poslanec Straňák písomne. Ešte sa pýtam, kto sa chce písomne dodatočne prihlásiť, pretože tu boli nejaké skraty v tom, že neboli formuláre, alebo neviem čo. Písomne sa hlási pán poslanec Ásványi, pán poslanec Fedor, pán poslanec Fogaš. Ďakujem. To je v rámci písomných prihlášok. Ešte po písomných sa budem pýtať na ústne prihlášky. Prosím pána poslanca Straňáka.</seg>
            </u>
            <u xml:id="ParlaMint-SK_1998-06-30-t1m49.u788" who="Straňák, J." ana="#regular">
               <seg xml:id="ParlaMint-SK_1998-06-30-t1m49.u788.p1">Vážený pán predsedajúci, panie, páni, vážený pán minister, predložený rozpočet Eximbanky Slovenskej republiky preukazuje, že plánované použitie prostriedkov banky je v smere, ktorý bol zámerom pri jej založení. Pri celkovej bilančnej sume rozpočet preukazne dokazuje, že skutočne až 70 % zdrojov Eximbanky Slovenskej republiky sa predpokladá použiť na podporu exportu slovenských podnikateľských subjektov. Na bankovú činnosť Eximbanka Slovenskej republiky plánuje využiť vlastné zdroje v rozsahu 1,5 mld. Sk, 400 mil. Sk na vydanie záruk, 800 mil. Sk na refinancovanie, t. j. poskytovanie úverov klientom prostredníctvom využitia služieb iných bánk, a 350 mil. Sk na financovanie dovozných úverov v zmysle zákona číslo 80/1997 Z. z. o Eximbanke Slovenskej republiky. Okrem toho v prípade získania výhodných zdrojov zo zahraničia rozpočet banky predpokladá využiť ďalšie približne 2 mld. Sk na podporu exportu cez priame financovanie. Na poisťovaciu činnosť bude banka, ako to ukazuje predložený návrh rozpočtu Eximbanky Slovenskej republiky, využívať presne tak, ako to robila aj v minulosti, Spoločnosť na podporu exportných úverov, špeciálne fondy v celkovej výške 1,3 mld. Sk. Vážené dámy a páni, pokiaľ budeme dobre počítať, vychádza nám, že z celkových zdrojov, z pasív banky vo výške 6,9 mld. Sk predložený rozpočet navrhuje využiť v roku 1998 na rôzne formy podpory exportu až 5 mld. Sk, čo je ešte viac ako 70 %, presne 71,4 % z celkového objemu zdrojov banky. Existuje taktiež logické vysvetlenie, prečo toto percento nie je ešte vyššie. Kto z vás čítal predložený návrh rozpočtu, iste mu neušla suma vo výške 1,15 mld. Sk vyčlenená na nákup štátnych pokladničných poukážok. Táto položka sa, samozrejme, v rozpočte musela objaviť, pretože jej existenciu predpokladá už zákon Národnej rady Slovenskej republiky číslo 80/1997 Z. z. o Eximbanke v § 24 ods. 5 písm. h). Jej konkrétnu navrhovanú výšku na rok 1998, t. j. uvedených 1,15 mld. Sk, považujem za rozumný kompromis v porovnaní s predpokladom uvedeným v zákone, ktorý hovorí o možnosti vlády žiadať až 5 % z plánovaných príjmov štátneho rozpočtu na investície Eximbanky Slovenskej republiky do štátnych pokladničných poukážok. Ešte mi dovoľte jednu poznámku k výhradám, ktoré sa objavili voči rozpočtu. Je prirodzené, a považujem to za dôkaz obozretného nakladania, že Eximbanka Slovenskej republiky preferuje v prvom roku existencie formu podpory exportu cez refinancovanie pred priamym financovaním. Dôsledkom tohto postupu je ale samozrejmé, že prostriedky určené na túto formu podpory exportu vystupujú v bilancii, ktorá je v bankách predpísaná, ako úložky v iných bankách. Neznámemu sa môže javiť, že banka nevyužíva tieto prostriedky na podporu exportu, ale na získavanie úrokových výnosov z termínovaných vkladov. Ja naopak to považujem za veľmi rozumný prístup, ktorý umožňuje zároveň podporovať export v zmysle poslania Eximbanky Slovenskej republiky, zároveň obozretne hospodáriť s jej prostriedkami a súčasne vytvárať v banke takú finančnú situáciu, že na samotnú prevádzku si Eximbanka Slovenskej republiky nemusí nárokovať žiadne prostriedky zo štátneho rozpočtu. Chcel by som ešte hovoriť o niektorých najdiskutovanejších témach týkajúcich sa návrhu rozpočtu Eximbanky. Všeobecné prevádzkové náklady na rok 1998 predstavujú skutočne asi 43 % z celkových nákladov. Je však zrejmé, a tieto skutočnosti sú podrobne rozpísané v návrhu rozpočtu, že vyšší objem všeobecných prevádzkových nákladov sa očakáva práve v roku 1998. Logicky to súvisí s technickým a personálnym dobudovaním banky, keď je potrebné ukončiť implementáciu informačného systému, dobudovať banku technikou na vstup na finančné trhy v zastúpení Reuters, technikou na vstup do bankového zúčtovacieho centra medzibankovou komunikačnou technikou SWIFT. Ako iste všetci vieme, ide o položky finančne náročné, ktoré sa však v budúcnosti opakovať nebudú, a v ďalších rokoch sa náklady stabilizujú na podstatne nižšej úrovni. Pokiaľ ide o mzdové náklady, je faktom, že predstavujú nezanedbateľnú časť prevádzkových nákladov a najmä z pohľadu ich podielu na celkových prevádzkových nákladoch. Súvisí to však nielen s vysokým podielom vysokoškolsky vzdelaných pracovníkov Eximbanky, keď v porovnaní s komerčnými bankami je tento podiel výrazne vyšší asi o 40 %... Ospravedlňujem sa kolegovi poslancovi, ktorý telefonuje, že ho vyrušujem. ... ale aj s tým, že zamestnáva prevažne len špičkovo odborne, jazykovo fundovaných špecialistov. Vzhľadom na potrebu rýchleho rozbehu banky bolo potrebné získať hotových, odborne zdatných pracovníkov s bankovou praxou, čo je na trhu práce spojené s vyššími mzdovými nákladmi a istými problémami. Taktiež by som poznamenal, že vrcholový manažment slovenských komerčných bánk je z hľadiska organizačnej štruktúry približne rovnaký, ale počtom zamestnancov sa podstatne líši. Je potom predsa podstatný rozdiel v prepočítaní priemernej mzdy na zamestnanca napríklad vo VÚB približne so 6 000 zamestnancami, 12 členmi vrcholového manažmentu a 50 riaditeľmi pobočiek a priemernej mzdy zamestnanca Eximbanky s 10 členmi vrcholového manažmentu, ktorých určuje zákon, a 120 zamestnancami. Taktiež skutočnosť, že Eximbanka má na rozdiel od iných bánk pracovisko len v Bratislave, zohráva významnú váhu pri vplyve na výšku priemernej mzdy. Je totiž všeobecne známy fakt, že životné náklady na mzdové nároky na území Bratislavy sú vyššie ako v iných slovenských mestách či teritóriách. Za veľmi významné považujem, že v žiadnom prípade nie sú všeobecné prevádzkové náklady kryté rozpočtovými prostriedkami. Na rok 1998 a tiež v roku 1997 neboli zo štátneho rozpočtu poskytnuté prostriedky na krytie prevádzkových potrieb Eximbanky Slovenskej republiky. Tieto náklady kryje Eximbanka Slovenskej republiky plne výnosmi z vlastnej činnosti. Efektívnosť jednotlivých činností Eximbanky Slovenskej republiky dokazujú aj dosiahnuté výsledky, keď v roku 1997, t. j. v roku začatia činnosti, dosiahla Eximbanka Slovenskej republiky zisk vo výške 52 mil. Sk, z čoho bola odvedená daň v objeme 35 mil. Sk. V súčasnosti sa hospodársky výsledok pohybuje okolo 210 mil. Sk. Preto je zavádzajúce hovoriť o vykrytí týchto nákladov z iných zdrojov, resp. zdrojov, ako i krytie z výnosov dosiahnutých vlastnou činnosťou Eximbanky Slovenskej republiky. Prostriedky vo výške 2,3 mld. Sk vložil štát do základného imania Eximbanky Slovenskej republiky. Tieto prostriedky sú však vlastným zdrojom financovania a majú presný účel použitia a ten nemožno stotožňovať s krytím prevádzkových potrieb. Vážené panie, páni, ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u789" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u789.p1">Ďakujem pánu poslancovi Straňákovi. Prosím pána poslanca Ásványiho. Pán poslanec Černák, beriem, že si sa prihlásil ústne, potom v druhom kole. Nech sa páči.</seg>
            </u>
            <u xml:id="ParlaMint-SK_1998-06-30-t1m49.u790" who="#LászlóÁsványi.1925" ana="#regular">
               <seg xml:id="ParlaMint-SK_1998-06-30-t1m49.u790.p1">Vážený pán predsedajúci, vážený pán minister, dámy a páni, budem veľmi stručný, pretože predrečník prakticky povedal skoro všetko, čo som ja chcel povedať, ale pri tom všetkom chcem veľmi stručne poukázať na jeden ukazovateľ rozpočtu Eximbanky, konkrétne na mzdové náklady. Na strane 8 a 9 predkladateľ tohto rozpočtu, alebo osnovateľ rozpočtu zdôvodňuje priemernú mzdu 25 000 Sk počítaných na 155 pracovníkov, ktorí by v priemere v roku 1998 mali byť zamestnaní. Prosím vás pekne, táto priemerná mzda je vyššia ako v Národnej banke Slovenska. Zdôvodnenie, že banka je len v Bratislave, neobstojí, lebo v tejto banke bude, a to už predrečník povedal, jeden riaditeľ, niekoľko zástupcov, nebudú tam špičkoví pracovníci ako v ďalších bankách, v Národnej banke, v jej pobočkách s riaditeľmi a vyššími pracovníkmi. Ale prosím, prijmime toto, takto prepočítaná, vypočítaná mzdová potreba je 23 mil. Sk. Pýtam sa, prečo je potom v rozpočte na rok 1998 rozpočtovaných 51,5 mil. Sk. Čím sa dá zdôvodniť tento rozdiel? Prosil by som, či to pán minister vie zdôvodniť, alebo či si to žiada prešetrenie, pretože nie je únosné a možné počítať napríklad s touto diferenciou vyše 26 mil. Sk, že to budú odmeny pre riaditeľov a námestníkov riaditeľov tejto banky. Ak pán minister to nebude vedieť náležite zdôvodniť, odporúčam, aby tento rozpočet bol prešetrený už aj z hľadiska údajov, ktoré uviedol predrečník, a aby nedošlo k jeho schváleniu na tomto sedení. Ďakujem.</seg>
            </u>
            <u xml:id="ParlaMint-SK_1998-06-30-t1m49.u791" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u791.p1">Ďakujem pánu poslancovi Ásványimu. Prosím pána poslanca Fedora.</seg>
            </u>
            <u xml:id="ParlaMint-SK_1998-06-30-t1m49.u792" who="Fedor, A." ana="#regular">
               <seg xml:id="ParlaMint-SK_1998-06-30-t1m49.u792.p1">Vážený pán predsedajúci, vážený pán minister, pani poslankyne, páni poslanci, pri kritike činnosti Eximbanky Slovenskej republiky sa často bez znalosti reálneho stavu veci objavuje stanovisko, že Eximbanka Slovenskej republiky neprispela zatiaľ žiadnym spôsobom k podpore exportu. Dovoľte mi, aby som na tomto mieste na obhajobu doterajšej činnosti Eximbanky uviedol niektoré mne známe skutočnosti o konkrétnych prípadoch, v ktorých sa prejavila oprávnenosť existencie tejto banky. V prvom rade je mi známe, a uvádza to aj predložený návrh rozpočtu, že Eximbanka Slovenskej republiky nielenže má zámer, ale už aj reálne poskytla prostriedky na podporu exportu, a to formou refinancovania cez komerčné banky. Aby som bol konkrétny: Cez Poľnobanku, Priemyselnú banku, Prvú komunálnu banku a Inge banku poskytla Eximbanka do slovenskej ekonomiky takmer 1 mld. Sk. Mohla tak, samozrejme, konať na základe skutočností, že v zmysle zákona už dnes môže hospodáriť podľa tzv. predbežného rozpočtu schváleného vládou Slovenskej republiky. Túto formu, to jest refinancovanie prostredníctvom komerčných bánk považujem taktiež najmä na rok 1998 za mimoriadne účelné riešenie, ktoré nielenže minimalizuje riziká Eximbanky a chráni v podstate štátne prostriedky pred rizikom vzniku nedobytných úverov, ale - a čo je mimoriadne priaznivé - významne urýchľuje možnosť poskytnúť úvery ekonomickým subjektom. Využíva totiž skutočnosť, že komerčné banky tieto mimoriadne výhodné úvery poskytujú svojim klientom, ktorých už majú podrobne zanalyzovaných, s ktorými majú často dlhoročné dobré skúsenosti, takže je tu vysoká pravdepodobnosť dodržiavania účelovosti použitia týchto prostriedkov a taktiež ich návratnosti. Nevýhodou je azda len to, že zrejme často ani samotný klient týchto komerčných bánk presne neidentifikuje, že úver, ktorý získal za mimoriadne výhodných finančných podmienok, t. j. na úrovni maximálne 8,8-percentného úroku Eximbanky plus 3-percentnej prirážky komerčnej banky, t. j. celkovo za 11,8 %, je z prostriedkov Eximbanky a predstavuje konkrétny príspevok na podporu ich exportu. Druhou skutočnosťou je, že po skončení obchodov s tzv. exportnými zmenkami zo strany Národnej banky Slovenska nebol na Slovensku subjekt, ktorý by pokračoval v tejto forme podpory exportu. Je mi a iste aj mnohým z vás, vážené dámy a páni, známa skutočnosť, že v tomto roku Eximbanka prišla ako jedna z prvých s produktom, ktorý možno v podstate považovať za náhradu exportných zmeniek, kedysi realizovaných cez Národnú banku Slovenska. Touto formou už Eximbanka poskytla v tomto roku finančné prostriedky vo výške 230 mil. Sk a podľa posledných informácií v najbližšom období poskytne touto formou svojim klientom ďalšie prostriedky. A ani toto iste nebude posledné slovo Eximbanky v tejto oblasti. Podľa zámerov banky tento produkt bude mať aj naďalej významné miesto v jej obchodných aktivitách. Toľko, pokiaľ ide o bankovú činnosť Eximbanky. Považujem za nutné však upozorniť aj na skutočnosť, že Eximbanka naďalej v plnom rozsahu pokračuje v činnosti pôvodnej Spoločnosti pre poisťovanie exportných úverov, tzv. SPE, a. s., pri zachovaní, respektíve aj rozšírení možnosti v oblasti poisťovania. Konkrétne možno uviesť, že to bola práve Eximbanka, ktorej sa ešte koncom minulého roku podarilo zrealizovať v podstate prvý prípad poistenia aj tzv. politických rizík pri exporte. Tento typ prípadov sa pritom v predchádzajúcich obdobiach vôbec nerealizoval, hoci predchodkyňa Eximbanky, t. j. SPE, a. s., mala fondy aj na tieto účely. Možno teda oprávnene pripísať zásluhu novému manažmentu banky, že dokázal v krátkom čase zabezpečiť využitie aj týchto prostriedkov na účely, na ktoré boli pôvodne určené. Zlepšenie práce a podstatné zvýšenie dynamickosti v tejto oblasti dokumentuje aj skutočnosť, že podpora vývozu poistením vzrástla v poslednom období až o 64 %. Je to v porovnaní roku 1996 s rokom 1997. Ďakujem vám za pozornosť.</seg>
            </u>
            <u xml:id="ParlaMint-SK_1998-06-30-t1m49.u793" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u793.p1">Ďakujem pánu poslancovi Fedorovi. Prosím pána poslanca Fogaša ako posledného písomne prihláseného do rozpravy.</seg>
            </u>
            <u xml:id="ParlaMint-SK_1998-06-30-t1m49.u794" who="#ĽubomírFogaš.1950" ana="#regular">
               <seg xml:id="ParlaMint-SK_1998-06-30-t1m49.u794.p1">Vážený pán predsedajúci, vážený pán minister, vážené kolegyne, kolegovia, myslím si, že prerokúvanie návrhu rozpočtu Eximbanky za rok 1998 sa deje v čase, keď už dávno táto banka mala podľa tohto rozpočtu fungovať. Napriek tomu oceňujem, že boli zohľadnené viaceré pripomienky, ktoré sme predniesli práve z tejto tribúny pri pôvodnom návrhu rozpočtu. Na druhej strane musím povedať, že vyjadrenia niektorých predstaviteľov Eximbanky o nekvalifikovanosti niektorých vystúpení a neinformovanosti ministra neboli celkom zo škály najskromnejších vyjadrení vzhľadom na to, že práve Eximbanka je tou, ktorá mešká, ktorá prišla s nekvalifikovaným návrhom. Napriek tomu, že oceňujem zapracovanie niektorých pripomienok v niektorých položkách, dovolím si položiť niekoľko otázok a prosil by som pána ministra, keby bol taký láskavý a v záverečnej reči, resp. počas diskusie na ne odpovedal. Podľa § 1 ods. 3 zákona o Eximbanke je potrebné zdôvodniť obchodno-finančný plán v súlade s § 20 a 22, teda úverové programy a objemy, poistné programy a objemy konkrétne, pričom ak sa tak nestane, vyplýva z toho nejasnosť použitia rozpočtových prostriedkov, a myslím si, že konkretizáciou - až na jednotlivé obchodné prípady - sa má Eximbanka zaoberať, pretože to vyjadruje zákon už v citovaných ustanoveniach § 20 a 22. Podľa mojej mienky i dnes chýba jasné previazanie aktivít Eximbanky, a ako to hovoria tie ustanovenia, na priority stanovené v dlhodobej koncepcii zahraničnoobchodnej politiky Slovenskej republiky, a to predovšetkým na 22 prioritných priemyselných odvetví, ktoré sú tam uvedené. Nevidím jednoducho dôvod, prečo to tu nie je. Prosím pána ministra, aby to skúsil zdôvodniť. Myslím si, že z návrhu rozpočtu vyplýva, že tu je tendencia nahradiť niektoré činnosti komerčných bánk. Zavádzanie SWIFTU do Eximbanky - podľa mojej mienky - to len nasvedčuje. Preto sa pýtam: Ako bude Eximbanka zabezpečovať medzinárodný platobný styk, keď nemá postavenie komerčnej banky, nepodlieha klasickému dozoru Národnej banky Slovenska? Čiže nesmie otvárať ani bežné, ani žiadne iné účty podnikateľským subjektom. Tak znova si kladiem otázku: Ako sa chce zabezpečiť medzinárodný platobný styk? To je moja druhá otázka. Tretia otázka. Eximbanka chce zabezpečiť cudzie zdroje vo výške 2 mld. korún pre bankovú činnosť. Po prvé: Ako s touto sumou počíta menová politika Národnej banky Slovenska a rozpočtová politika vlády, upravená v § 25 zákona Eximbanky? Ako s tým počítate v rozpočte? Ako je táto suma podopretá aspoň rozpracovanými exportnými projektmi tak, aby zohľadňovali už ňou spomínaných 22 prioritných odvetví dlhodobej koncepcie zahraničnoobchodnej politiky, ktorá už bola vo vláde schválená? A po tretie: V akých konvertibilných menách bude táto suma zabezpečovaná vo vzťahu na pripravované exportné projekty? Totiž odpoveď na túto otázku tiež naznačuje, aké komodity chceme osloviť. Ďalej, poistný fond na krátkodobé komerčné riziká nemôže byť dotovaný zo štátneho rozpočtu, ale len z vlastných zdrojov Eximbanky. To je, myslím, v súlade zo zákonom. Moja otázka znie: Prečo Eximbanka Slovenskej republiky nenavŕšila tento fond, keď vykazuje zisk za rok 1997? Súčasne si ale do fondu odmien pridelila 15 mil. Sk a nerozdelenú časť hospodárskeho výsledku nechala vo výške 16,5 mil. Sk. Tak sa pýtam: Pre koho? Poistný fond na krytie komerčných rizík je totiž predovšetkým na krytie rizík platobných podmienok pre malých a stredných podnikateľov, a teda mám taký pocit, že nenavŕšením práve tohto poistného fondu dochádza v obchodnej politike Eximbanky ku diskriminácii tohto podnikateľského stavu. Prosil by som odpoveď na otázku, prečo to tak je a ako sa s tým vyrovnať. Ďalšia otázka: Čo je to za refinančný produkt na podporu exportno-importných aktivít, realizovaný prostredníctvom položiek v hodnote 800 mil. Sk v komerčných bankách? Ako je zabezpečená účelovosť a kontrola využívania tohto finančného zdroja podľa § 41 ods. 2 písm. a) a b) a ods. 3? Aký produkt Eximbanky bude použitý na sumu 350 mil. Sk na financovanie importu? Aký produkt bude použitý na financovanie v tomto rozsahu? Kto v konečnom dôsledku rozhoduje o udeľovaní úverov na refinancovanie exportných aktivít? A pýtam sa, či je to v súlade s našou zahraničnou obchodnou politikou. Je ťažko urobiť nejaký definitívny záver. To musíte urobiť vy, páni poslanci a pani poslankyne. Myslím si, že je dôležité, aby táto banka predovšetkým dôsledne napĺňala duch zákona a aby sa v budúcnosti náhodou neocitla v správach Najvyššieho kontrolného úradu. A práve preto je potrebné, aby sme veľmi podrobne posúdili, ako tento rozpočet je spracovaný v súvislosti s väzbou na zákon. Moje otázky aj v tomto smerovali k tomuto cieľu. Myslím si, že dnes je opäť ale možné konštatovať, že Eximbanka neoprela svoj rozpočet o reálne exportné projekty - aspoň z dôvodovej správy to nevyplýva -, o konkrétne poistno-bankové produkty typické pre eximbanky ako nástroje štátu s komplementárnou funkciou. Eximbanka nenavrhla, alebo neoprela svoj návrh rozpočtu o schválenú teritoriálnu skladbu uvedenú v dokumente vlády Slovenskej republiky Dlhodobá koncepcia zahraničnoobchodnej politiky, ale ani o 22 prioritných odvetví priemyslu uvedených v tomto dokumente. Myslím si, že z návrhu rozpočtu nie je možné vyčítať ani podporu malých a stredných podnikateľských subjektov, ktoré podľa iných koncepčných materiálov, vrátane programového vyhlásenia vlády, sú jedným zo základných štruktúr na revitalizáciu hospodárstva, na tvorbu zamestnanosti a podobne.</seg>
            </u>
            <u xml:id="ParlaMint-SK_1998-06-30-t1m49.u795" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u795.p1">Prosím pánov poslancov, aby si inštruktáž o fotografovaní spravili na chodbe, ale aby tu rešpektovali, akceptovali svojho kolegu.</seg>
            </u>
            <u xml:id="ParlaMint-SK_1998-06-30-t1m49.u796" who="#ĽubomírFogaš.1950" ana="#regular">
               <seg xml:id="ParlaMint-SK_1998-06-30-t1m49.u796.p1">Ďakujem pekne. Pre mňa nie je pri rozpočte jasný ani zaistiteľský program na poisťovanie rizík a predovšetkým, aký podiel rizika je prenášanie na zahraničných zaistiteľov, čiže ako je navŕšená poistná kapacita a koľko nás to bude stáť. Myslím si, že v závislosti od odpovedí, ktoré dostaneme na položené otázky, sa rozhodneme v záverečnom hlasovaní. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u797" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u797.p1">Ďakujem pánu poslancovi Fogašovi. Do rozpravy sa zatiaľ ústne prihlásil pán poslanec Černák. Pýtam sa, kto sa ešte chce ústne prihlásiť do rozpravy. Ďakujem. Nikto. Uzatváram možnosť podania ďalších ústnych prihlášok. Prosím pána poslanca Černáka.</seg>
            </u>
            <u xml:id="ParlaMint-SK_1998-06-30-t1m49.u798" who="#ĽudovítČernák.1951" ana="#regular">
               <seg xml:id="ParlaMint-SK_1998-06-30-t1m49.u798.p1">Vážený pán minister, vážený pán predsedajúci, kolegyne a kolegovia, pri posudzovaní nejakého rozpočtu je nevyhnutné mať vyjasnené východiskové pozície na jeho zostavenie. Eximbanka nie je ani podnikateľským subjektom, ani rozpočtovou organizáciou, nie je ani bankou, ani poisťovňou. Pritom vykonáva aktivity, ktoré sú komerčného charakteru: poistenie krátkodobých komerčných rizík, poskytovanie krátkodobých úverov, bude vystavovať záruky atď., ale aj nekomerčné na ťarchu štátneho rozpočtu, napríklad poistenie neobchodovateľných rizík, financovanie strednodobých a dlhodobých úverov, a pritom formou daní vyberá príspevky dovozcov a vývozcov a narába s nimi. Je preto nelogické, ak by mal byť rozpočet schválený, a nie sú známe princípy jeho tvorby. Ak si spomínate na moje vystúpenie 1. 4., práve toto bola hlavná stránka môjho vystúpenia, hlavne tieto nedostatky som žiadal pri novom návrhu rozpočtu, ktorý máme na stole, odstrániť. Nuž, pozrime sa teda spoločne, krátko, ako sa podarilo tie nedostatky, ktoré celý parlament logicky vytýkal, teraz v tomto návrhu odstrániť. Štruktúra materiálu je prakticky totožná s prvým návrhom, aj keď materiál má rozsahovo niekoľko strán, myslím, že okolo 5 strán viacej, jeho vypovedacia schopnosť je presne rovnaká ako toho materiálu, ktorý sme tu mali. Tento obsahuje viac konštatovaní, čo treba urobiť, ale žiadne ekonomické argumenty. Alebo odvolávky na konkrétne predpisy alebo spresnenia, ktoré sú vládnymi uzneseniami schválené, tu nie sú zakomponované a nie sú vysvetlené. Tie zásadné dokumenty, ktoré upravovali činnosť Eximbanky, napríklad úverové programy, súvisiace objemy prostriedkov na financovanie, zdroje financovania a poisťovania, zásady hospodárenia s majetkom a so zdrojmi financovania Eximbanky, spôsob tvorby zdrojov, ich výšku a spôsob použitia tak, ako to vyplýva z príslušného zákona číslo 80/1997. Mylne pristupuje predkladateľ aj k chápaniu pôvodu zdrojov, s ktorými Eximbanka narába. V dôvodovej správe sa uvádza, citujem, že "Eximbanka na rok 1998 nemá pridelené zdroje zo štátneho rozpočtu", to znamená zverené zdroje financovania, konkrétne, že nemá žiadne zdroje na financovanie vyrovnávania ekonomických rozdielov. Predkladateľ však zabúda, že všetky zdroje, ktorými táto inštitúcia disponuje, až na príspevky od subjektov participujúcich na zahraničnom obchode, ktoré sú povinní odvádzať 0,05 % z hodnoty dovozu a vývozu, sú prostriedkami rozpočtovými. A citujem, "a tým, že v tomto roku nemá nové dotácie z rozpočtu, sa charakter rozpočtových zdrojov pridelených v minulosti nemení". Je málo štandardné, aby inštitúcie takéhoto typu boli tak silno odkázané na prídely zo štátneho rozpočtu a neboli zaviazané tieto prostriedky zhodnocovať. Z hľadiska vecného nie je jasné, ktorým smerom sa podpora bude uberať. Budeme financovať vysoko rizikové vývozy bez zabezpečenia návratnosti úverových zdrojov? Alebo sa budeme orientovať len na krátkodobé úvery, ako sa to ukladá v dohode OECD, alebo vláda bude podporovať úvery dlhšie ako dva roky? Fond na subvencovanie úrokových rozdielov podľa zákona na vyrovnávanie ekonomických rozdielov vo vzťahu devízových operácií na kapitálových trhoch existoval už v predchádzajúcej inštitúcii. Bez odôvodnenia boli účelovo vynaložené rozpočtové zdroje zamenené a určené na iný účel. V zmysle zákona číslo 80/1997 Z. z. je pritom Eximbanka povinná osobitne účtovať náklady a výnosy súvisiace s jej činnosťou, viesť ich v účtovníctve oddelene a za každú činnosť hospodársky výsledok zisťovať a vykazovať samostatne. Toto jedno z mála svetlých ustanovení kontroverzného zákona v predloženom návrhu rozpočtu Eximbanka nerešpektuje. Zhodnotenie prostriedkov získaných od daňových poplatníkov nevykonáva podľa účelu ich použitia na rôznorodé činnosti a príslušné fondy nezhodnocuje, ale náklady, výnosy a hospodársky výsledok vykazuje súhrnne. Tým sa neumožňuje zhodnotenie jednotlivých fondov, ale vykázaný zisk sa využíva na pridelenie do fondov, ktoré z hľadiska činnosti inštitúcie nie sú relevantné, napríklad fond odmien, reprezentačný a sociálny fond. Pritom výška fondov na poistenie či financovanie zostáva vo východiskovej úrovni. Výnosy zo zverených prostriedkov, ale aj z vlastných, získaných na úkor iných potrieb zo štátneho rozpočtu, sú v plnej výške rozdeľované a vo veľkej časti spotrebované. Subjekt, ktorý inštitúcii zveril, sa nepodieľa na ich zhodnotení v plnej výške, resp. nie sú využité ich ďalšou akumuláciou na podporu exportu, ale sú nehospodárne, nekontrolovateľne a netransparentne využívané. Náklady sú v porovnaní s prvým návrhom o 40 mil. korún vyššie. V ich štruktúre nedošlo k závažným zmenám. O 16 mil. korún sa znížili náklady na finančné činnosti, zvýšila sa daň z príjmu o 7,2 mil. korún a o 2,1 mil. korún poklesli všeobecne prevádzkové náklady na 173,6 mil. korún. Okrem toho, že úroveň nákladov je značne vysoká, chýba rozčlenenie nákladov na jednotlivé aktivity tak, aby bolo jasné, aké sú skutočné náklady súvisiace s jednotlivými aktivitami, a to vrátane mzdových. V rámci prevádzkových nákladov došlo k zmene v jednotlivých položkách na mzdy, ale ich objem 64,3 mil. korún ostal zachovaný. Došlo iba k presunu 8 mil. korún z objemu určeného na mzdy zo závislej činnosti do odmien. Zdôvodnenie vysokej priemernej mzdy: K 1. februáru to bolo 25 000 korún a ročný priemer je 23 000 korún pri priemernom počte 155 osôb, podotýkam, že je to bez guvernéra a bez platov guvernéra a viceguvernéra, a vysokého počtu zamestnancov prípadmi zo zahraničia, je zavádzajúce. Je na škodu exportérov, že naša Eximbanka sa neporovnáva s inými zahraničnými inštitúciami, a to aj z pohľadu nakladania s finančnými zdrojmi. Napríklad japonská eximbanka, ktorá ročne poskytuje finančné zdroje v objeme 20 mld. amerických dolárov, zamestnáva približne 400 ľudí a MITI, to je úverová poisťovňa s najväčším obratom na svete, má približne 700 ľudí. Vynakladať vysoké sumy do materiálového, počítačového a personálneho zázemia inštitúcie, ktorá nemá vyjasnené a vypracované legislatívne predpisy, vykonávacie ustanovenia, produkty, účtovníctvo, metodiku narábania s finančnými prostriedkami, a dokonca sa neprispôsobuje ani Asociačnej dohode, je hazard na úkor daňových poplatníkov. Preto mi dovoľte, aby som v závere konštatoval, že prepracovaný návrh rozpočtu Eximbanky nepriniesol presnejší obraz o finančnej podpore exportu u nás, ale iba potvrdil, že táto inštitúcia bez pevných pravidiel a kontroly narába s prostriedkami daňových poplatníkov bez sledovania zásad efektívnosti a účelovosti. Osobne si myslím a žiadam vás, kolegyne a kolegovia, aby ste - podobne ako prvý - aj tento návrh odmietli, aby sme požiadali pána ministra Maxona, aby predložil ešte dokonca tejto schôdze nový návrh rozpočtu, ktorý bude sledovať účelné a efektívne vynakladanie rozpočtových prostriedkov aj prostriedkov podnikateľov a účelné zhodnotenie príslušných fondov finančne kryjúcich jednotlivé činnosti. Rozpočet žiadam doplniť zásadami hospodárenia s majetkom a tvorbou fondov tak, aby zodpovedal ustanoveniam § 32 a 33, ako aj § 30 a 31 zákona číslo 80/1997, aby dal transparentný obraz o narábaní s prostriedkami daňových poplatníkov, ale aj o skutočnej podpore exportu slovenskej ekonomiky. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u799" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u799.p1">Ďakujem pánu poslancovi Černákovi. Vyhlasujem rozpravu o tomto bode za skončenú. Predpokladám, že pán minister sa bude chcieť vyjadriť v záverečnom slove k niektorým otázkam, návrhom, problémom. Prosím pána ministra.</seg>
            </u>
            <u xml:id="ParlaMint-SK_1998-06-30-t1m49.u800" who="#MiroslavMaxon.1951" ana="#regular">
               <seg xml:id="ParlaMint-SK_1998-06-30-t1m49.u800.p1">Ďakujem pekne za slovo. Vážené dámy, vážení páni, azda začnem záverom pána poslanca Černáka. V niektorých statiach, pán poslanec, ste prečítali dosť podrobné hodnotenie niektorých položiek a zdalo by sa teda, že vaše vystúpenie by nemalo mať formálnu chybu, ale zásadná formálna chyba je tá, že nemôžete požiadať mňa. Rozpočet predkladá vláda a vláde ho predkladajú orgány Eximbanky. Takže pokiaľ by ste náhodou naozaj trvali na tom, čo ste povedali, tak nie je to možné, nie je to realizovateľné, pretože ja som predkladateľom rozpočtu Eximbanky za vládu Slovenskej republiky. Čo sa týka pripomienok, ktoré predniesol pán poslanec Straňák a pán poslanec Fedor, viac-menej hodnotili rozpočet ako kompatibilný dokument reagujúci na tie pripomienky, ktoré boli v apríli tohto roku prednesené jednak vo výboroch a v pléne Národnej rady. Ak dovolíte, zareagoval by som na niektoré pripomienky, alebo otázky, ktoré predniesol pán poslanec Fogaš. Dovoľte mi predsa jednu poznámku, alebo dve poznámky. Myslím si, že je to možno kolegiálna služba, ale, pán poslanec, nepotrebujem, aby ste mi robil obhajcu vo vzťahu medzi guvernérom Eximbanky a ministrom financií. Viem si tieto veci dostatočne razantne vyriešiť sám, ale ďakujem pekne za pripomenutie toho predchádzajúceho komentára, ktorý sa odohral po schvaľovaní rozpočtu v Národnej rade, keď bol prerokúvaný po prvýkrát. Druhá poznámka vari vzhľadom na to, že ide o dosť špecifické otázky, samozrejme, na niektoré zareagujem. Osobne si myslím, že mohli byť celkom harmonicky a pokojne vydiskutované na rokovaní výborov, kde bol splnomocnený predkladať rozpočet guvernér Národnej banky so svojimi spolupracovníkmi, ktorí poznajú všetky návrhy aj legislatívne súvislosti úplne detailne a úplne podrobne. Už som zdôraznil - a na tom trvám -, že v tomto návrhu rozpočtu boli zahrnuté z hľadiska funkčnosti Eximbanky všetky pripomienky poslancov, ktoré boli prerokované a ktoré boli prednesené na 45. schôdzi Národnej rady. Tento návrh je taktiež upravený na základe zohľadnenia reálneho vývoja niektorých skutočností, ktoré nastali v priebehu prvého štvrťroka 1998, napríklad hodnoty uvádzané v pôvodnom návrhu ako očakávaná skutočnosť k 31. 12., samozrejme, už boli upravené o skutočne dosiahnuté hodnoty. Chcel by som ešte zdôrazniť, že mám hlboké presvedčenie, že si asi trošku mýlime dokument, ktorý sa nazýva Návrh rozpočtu Exportno-importnej banky a dokument, ktorý by mal hovoriť o ostatných veciach, ktoré bezprostredne súvisia s činnosťou Exportno-importnej banky a súvisia s jej stratégiou a s realizáciou priorít, ktoré by mala predovšetkým v proexportnej politike Exportno-importná banka zabezpečovať. Treba povedať, že Eximbanka sa naozaj sústreďuje, a to je viac-menej konštatovanie pre pána poslanca Fogaša, na produkty financovania krátkodobých vývozných úverov. Sú to oblasti, ktoré sú aj v samotnom dokumente opísané, a mal by to byť refinančný vývozný úver, vývozný úver s lehotou splatnosti do 2 rokov a priame financovanie vývozného úveru aj strednodobého a dlhodobého. Ale nemyslím si, alebo som o tom presvedčený, že rozpočet nemusí ani v týchto produktoch financovania krátkodobých vývozných úverov špecifikovať presne, ktorých sa to má týkať. Čo sa týka toho, či má Eximbanka projektované vo svojej činnosti aj produkty financovania krátkodobých dovozných úverov, samozrejme, že môže ísť o refinančný dovozný úver a priame financovanie dovozných úverov. Čo sa týka vašej otázky, ako bude poskytovať záruky za vývozy a dovozy, tak bude poskytovať tieto záruky tak, ako je to uvedené, a to do výšky vytvoreného záručného fondu a do výšky objemu dovozného fondu. Tieto fondy preto nebudú v roku 1998 využívané na priame financovanie úverových produktov, ale podpora bude mať len formu vydaných záruk. Konkrétne napríklad táto činnosť - a to je odpoveď aj na pripomienku, že v mnohých návrhoch rozpočtových položiek sa neodvoláva na príslušné ustanovenia zákona o Eximbanke alebo súvisiacich zákonov -, čo sa týka podpory formou vydaných záruk, tak - pokiaľ si dobre pamätám - je to absolútne v súlade so zákonom Národnej rady číslo 80 o Exportno-importnej banke, a teda vychádza z tohto zákona. Čo sa týka záruk, nie som si istý a myslím, že ste hovorili a že ste sa pýtali, aký sa asi predpokladá objem. Teraz by ten objem mal byť 200 až 220 miliónov korún. Bola tu diskusia aj o tom, s akými zdrojmi hospodári Eximbanka. Pre bankovú činnosť využíva aj vlastné zdroje a využíva aj zdroje cudzie a využíva aj zverené zdroje. V samotnom návrhu sa konštatuje, že v roku 1998 neboli Eximbanke - a to je skutočnosť - priamo zverené zdroje zo štátneho rozpočtu. Pokiaľ by sme hodnotili rok, alebo to, čo sa týkalo rozpočtových zdrojov alebo zdrojov, ktorých pôvod bol v štátnom rozpočte, o tom sme azda mali hovoriť v predchádzajúcom dokumente. Pán poslanec Černák, musím sa priznať, že mi nie je celkom jasné, o akých peniazoch daňových poplatníkov ste stále hovorili. Nebolo mi teda jasné, pretože tá väzba na rozpočet naozaj v tomto roku nie je vyjadrená priamym transferom. Sú to zdroje, s ktorými Eximbanka pracuje a ktoré boli uvoľnené - rozprávame o rozpočte roku 1998, pán poslanec Černák. A ak predkladatelia a ja za predkladateľov uvediem v dokumente, že v roku 1998 nedostali zo štátneho rozpočtu ani korunu, tak nie je to nič viac, len je to pravda. Tak prosím, túto pravdu nespochybňujte a nesnažte sa interpretovať, že žije na úkor štátneho rozpočtu a že berie prostriedky z rozpočtových zdrojov. Potom sa zrejme možno nerozumieme, ale ja som to z vašej strany pochopil tak. Nakoniec som teda pochopil z vašej strany aj dobrú vôľu schváliť tento rozpočet Exportno-importnej banky, ale minimálne vtedy, ak by ste boli jej guvernér. Inak, samozrejme, nepripadá do úvahy táto podpora aj napriek tomu, ak by sa prezentovalo čokoľvek pozitívne v tejto oblasti. Čo sa ešte týka otázky pána poslanca Fogaša, že v akej mene. Myslím si, že nie je potrebné explicitne uvádzať v akej mene. Teda odpovedám v tom zmysle, že je to otázka investorov a otázka... <vocal type="noise"><desc>Hlas z pléna.</desc></vocal> Prosím? Nie. Je to otázka investorov. Viete, že napríklad markový trh v tomto období je stabilizovaný a dobrý, dolárový je veľmi komplikovaný a zložitý. Takže aj z tohto pohľadu sa potom musí robiť stratégia. Súhlasím s tým, s tou vašou pripomienkou, zostatok nerozdeleného zisku 16,5 mil. budeme sa snažiť prostredníctvom zástupcov ministerstva financií presadiť, aby išli tieto zdroje do poistného fondu. Rešpektujem to ako konštruktívny nápad a prostredníctvom našich predstaviteľov, ktorí sú v orgánoch Eximbanky, sa budeme snažiť, resp. budeme navrhovať, aby tento finančný zdroj z nerozdeleného zisku išiel do poistného fondu. Vážené dámy, vážení páni, o objeme miezd pracovníkov a predstaviteľov Eximbanky sa veľa diskutovalo aj pri predchádzajúcom rokovaní. Predstupujem pred parlament s dokumentom, ktorý schválila vláda, schválila ho aj v jednotlivých položkách. Osobne si myslím, pán poslanec Ásványi, aj keď by to nemalo byť metodicky správne, ospravedlňujem sa, že nebudem vedieť možno celkom dobre reagovať, ale myslím si, že v tej položke sú aj odvody. A potom by sme sa už pri tom výpočte priblížili k tým parametrom, ktoré sa uvádzajú v textovej časti. Ak by som mal chvíľočku času, tak určite kolegovia, ktorí sedia hore z Eximbanky, by mi to vedeli vysvetliť, aby som to vedel prezentovať, ale myslím si, že asi je to tak. Ešte, pán poslanec Fogaš, jedna poznámka, alebo snaha odpovedať vám, ako bude Eximbanka zabezpečovať medzinárodný platobný styk. Malo by to byť predmetom, malo by to byť - explicitne zákon niečo takéto nevylučuje - a môže to byť predmetom dohody s Národnou bankou Slovenska. V tomto smere prebiehajú rokovania medzi Eximbankou a Národnou bankou Slovenska. Vážené dámy, vážení páni, v rozprave bola aj kritika, že schvaľujeme niečo, podľa čoho Eximbanka už v tomto období funguje, že to malo byť už dávno predtým. Chcem vás ubezpečiť, že ministerstvo financií nakoniec v dobrej spolupráci aj s predstaviteľmi Eximbanky prepracovalo návrh rozpočtu, tento návrh rozpočtu vláda posúdila, mňa poverila, aby som takto upravený rozpočet predložil Národnej rade Slovenskej republiky. Myslím si, že zopakujem to, čo som povedal aj 1. apríla, vlastne až teraz si uvedomujem, že to bolo 1. apríla, vtedy som povedal, že treba korektne priznať, v minulom roku sa išlo cez rozpočtové provizórium. Toto je prvý rozpočet v prvom site, v parlamente neprešiel, teraz je upravený. Musím povedať, že naozaj bola dobrá vôľa všetkých zúčastnených, aby spĺňal kvalitatívne parametre. Na základe tohto, vážené dámy a páni, by som vás chcel poprosiť, aby ste podporili tento návrh rozpočtu. Eximbanka môže celkom pokojne fungovať podľa rozpočtového provizória, to zákon rieši. Ak Eximbanka má do dôsledkov a v maximálne možnej snahe realizovať všetky zámery tohto roku, potrebuje mať aj dostatočne silnú kredibilitu v zahraničí. A tá kredibilita, pokiaľ sa realizuje v rozpočtovom provizóriu, nemá také parametre. Takže, vážené dámy a páni, dovoľte mi, aby som vás po druhýkrát požiadal o podporu tohto dokumentu. Chcel by som vás ubezpečiť, že snaha všetkých zúčastnených je tieto prostriedky využiť maximálne efektívne, čo je pre mňa veľmi povzbudzujúce. Naozaj, Eximbanka sa významným spôsobom venuje aj malým a stredným podnikateľským subjektom. Verím, že aj v budúcnosti sa venovať bude. Ďakujem pekne za pozornosť.</seg>
            </u>
            <u xml:id="ParlaMint-SK_1998-06-30-t1m49.u801" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u801.p1">Ďakujem pánu ministrovi za vystúpenie. Ešte má možnosť vystúpiť spoločný spravodajca, ak chce. Nech sa páči.</seg>
            </u>
            <u xml:id="ParlaMint-SK_1998-06-30-t1m49.u802" who="#LadislavLysák.1933" ana="#regular">
               <seg xml:id="ParlaMint-SK_1998-06-30-t1m49.u802.p1">Ďakujem za slovo. Veľmi stručne. V rozprave sa potvrdilo, že 1. apríla podané návrhy mali ratio a boli akceptované. Ďalej sa rozprava doplnila o niektoré významné momenty, že by táto inštitúcia mala naozaj efektívne prispieť k riešeniu najzložitejšieho problému slovenskej ekonomiky, okrem nezamestnanosti, a to obchodnej a platobnej bilancie, ktorá je pred nami. Vo vystúpeniach okrem podporných stanovísk boli aj - povedal by som - dve solídne recenzie. Dve veci by som chcel povedať. Pokiaľ ide o malé a stredné podnikanie, začal to pán minister. U nás to bolo zdôvodnené, že tých 10 mil. korún, ktoré by boli brzdou, sú riešené transferom prostriedkov cez komerčné banky. A pokiaľ ide o mzdy, mám taký dojem, že každý musí brať do úvahy nielen veľkosť, rozsah, ale aj štruktúru. A toto bolo zdôvodnené. Na záver len toľko, že výsledky, ktoré máme všetci na štvrtej strane, myslím si, že každého - aj toho, kto veľmi podrobne čítal - musia presvedčiť, že to, čo sme svojím spôsobom pri tvorbe tejto Eximbanky predpokladali, sa plní. Tých 5 mld. korún môže byť naozaj významný prínos. A toto hádam stojí za to, aby sme rozpočet banky na tento rok schválili. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u803" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u803.p1">Ďakujem pánu spoločnému spravodajcovi výborov. Pristúpime k hlasovaniu o uznesení. Prosím spoločného spravodajcu výborov, aby hlasovanie uvádzal.</seg>
            </u>
            <u xml:id="ParlaMint-SK_1998-06-30-t1m49.u804" who="#LadislavLysák.1933" ana="#regular">
               <seg xml:id="ParlaMint-SK_1998-06-30-t1m49.u804.p1">Vzhľadom na to, že neboli podané nijaké konkrétne pozmeňujúce návrhy, odporúčam, aby sme prijali návrh uznesenia, ako ho máme uvedený v texte, s tým, že Národná rada Slovenskej republiky podľa § 31 ods. 1 zákona číslo 80/1997 Z. z. o Exportno-importnej banke Slovenskej republiky a uznesenia vlády Slovenskej republiky číslo 367 zo dňa 26. 5. 1998 schvaľuje rozpočet Exportno-importnej banky Slovenskej republiky na rok 1998. Gestorský výbor odporúča návrh prijať.</seg>
            </u>
            <u xml:id="ParlaMint-SK_1998-06-30-t1m49.u805" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u805.p1">Ďakujem. Počuli ste návrh na uznesenie aj s odporúčaním. Prezentujme sa a hlasujme. <note type="narrative">Hlasovanie.</note> Prezentovalo sa 79 poslancov. Za návrh hlasovalo 61 poslancov. Proti návrhu hlasovalo 5 poslancov. Hlasovania sa zdržalo 9 poslancov. Nehlasovali 4 poslanci. Konštatujem, že sme prijali uznesenie Národnej rady Slovenskej republiky, ktorým sme schválili návrh rozpočtu Exportno-importnej banky Slovenskej republiky na rok 1998. Pokračujeme bodom tridsaťpäť, a to je návrh štátneho záverečného účtu Slovenskej republiky za rok 1997. Návrh vlády ste dostali ako tlač 1025 a spoločnú správu ako tlač 1025a. Súčasťou je aj návrh uznesenia Národnej rady. Podľa § 5 ods. 1 zákona Národnej rady Slovenskej republiky číslo 39/1993 o Najvyššom kontrolnom úrade Slovenskej republiky Najvyšší kontrolný úrad vypracúva stanovisko k návrhu štátneho záverečného účtu Slovenskej republiky a predkladá ho Národnej rade. Stanovisko Najvyššieho kontrolného úradu ste dostali ako tlač číslo 1016. Z poverenia vlády Slovenskej republiky návrh štátneho záverečného účtu uvedie minister financií Slovenskej republiky Miroslav Maxon. Prosím pána ministra, aby sa ujal slova.</seg>
            </u>
            <u xml:id="ParlaMint-SK_1998-06-30-t1m49.u806" who="#MiroslavMaxon.1951" ana="#regular">
               <seg xml:id="ParlaMint-SK_1998-06-30-t1m49.u806.p1">Vážený pán podpredseda, vážené pani poslankyne, vážení páni poslanci, vláda Slovenskej republiky predkladá Národnej rade Slovenskej republiky návrh štátneho záverečného účtu Slovenskej republiky za rok 1997, v ktorom hodnotí hospodárenie s prostriedkami štátu v uplynulom roku tak, ako to ukladá zákon číslo 303/1995 Z. z. o rozpočtových pravidlách v znení neskorších predpisov. Návrh štátneho záverečného účtu vláda prerokovala a schválila na svojom zasadnutí dňa 9. júna 1998 a svojím uznesením poverila predsedu vlády predložiť tento návrh Národnej rade Slovenskej republike a mňa, aby som tento návrh pred vami odôvodnil. Vážené dámy, vážení páni, vo svojom vystúpení vychádzam predovšetkým zo skutočnosti, že tento návrh štátneho záverečného účtu bol prerokovaný v jednotlivých výboroch za účasti zodpovedných pracovníkov ministerstva financií, na ktorých už mnohé skutočnosti finančného hospodárenia boli posúdené a vysvetlené. Konštatujem tiež, že výbory Národnej rady, ako aj jej plenárne zasadnutia boli v priebehu minulého roku informované o priebežnom plnení rozpočtového hospodárenia, teda plnenia štátneho rozpočtu, vždy kumulatívne za obdobie od začiatku roku. Vážené pani poslankyne, vážení páni poslanci, dovoľte mi, aby som najprv charakterizoval plnenie ťažiskových úloh rozpočtovej politiky, ktoré boli popri očakávanom vývoji hlavných makroekonomických ukazovateľov východiskom na kvantifikáciu rozpočtovaných príjmov a výdavkov na rok 1997. Štátnym rozpočtom na rok 1997 sa popri financovaní chodu rozpočtovej sféry schválili aj zámery na založenie nových aktivít a aktivít podporujúcich rozvojový charakter hospodárskej politiky štátu. V súvislosti s uplatnením nového územnosprávneho členenia sa v štátnom rozpočte zaviedlo financovanie nových rozpočtových kapitol prostredníctvom nových ôsmich rozpočtových kapitol krajských úradov. Nadväzne na deklarované aktivity vlády v súvislosti s územnosprávnym členením treba povedať, že objektívne sa prejavili fluktuačné tendencie zamestnancov rozpočtovej sféry a bolo potrebné zastaviť tieto fluktuačné tendencie niektorými opatreniami, predovšetkým v mzdovej oblasti, a tým umožniť zvýšenie miezd vo vybraných rezortoch, najmä v rezorte školstva, ozbrojených silách a ozbrojených zložkách. Jednou z priorít úloh rozpočtovej politiky v uplynulom roku bolo zabezpečenie finančného krytia štátneho dlhu a priebežného schodku štátneho rozpočtu tak, aby sa zachovala likvidita štátneho rozpočtu. Ťažisková úloha rozpočtovej politiky v minulom roku, ktorá sa týkala budovania infraštruktúry, bola riešená predovšetkým prostredníctvom Štátneho fondu cestného hospodárstva. Získané a cez štátny fond poskytované prostriedky umožnili pokračovať vo výstavbe ďalších úsekov diaľničnej siete osobitnou emisiou štátnych dlhopisov, emisia mala hodnotu 1 mld. Sk. Boli podporené aktivity prostredníctvom Štátneho fondu rozvoja bývania na podporu bytovej výstavby. Prostriedkami štátneho rozpočtu sa financovalo aj dokončovanie výstavby vodných nádrží a vodných diel, ako aj ďalších investičných akcií verejnoprospešného charakteru. Napriek neustálej napätosti medzi príjmovou a výdavkovou stranou štátneho rozpočtu najmä v druhej polovici uplynulého roku výsledná celoročná bilancia príjmov a výdavkov skončila schodkom 37 mld. Sk, čo je v súlade a korešponduje so schváleným schodkom v zákone o štátnom rozpočte. Tento výsledok, vážené dámy a páni, bol dosiahnutý z hľadiska štátneho rozpočtu v ekonomicky náročných podmienkach uplynulého roka, ktoré boli odrazom jednak finančného prostredia s vysokou cenou peňazí a zároveň nižšej ziskovosti podnikateľskej sféry, ako sa pri tvorbe rozpočtu na rok 1998 očakávalo a predpokladalo. S tým súvisiace problémy boli v priebehu roka riešené, čím sa počas uplynulého roku podarilo zabezpečiť likviditu štátneho rozpočtu. Čiže schodok je výsledkom hospodárenia s prostriedkami štátu. Dovoľte mi, aby som sa teraz podrobnejšie zaoberal vlastnými výsledkami hospodárenia štátneho rozpočtu. Celkové príjmy dosiahli objem 180,8 mld. Sk, čím bol rozpočet prekročený o 5,7 %. Daňové príjmy, ktoré predstavujú rozhodujúci zdroj príjmov štátneho rozpočtu, sa získali v objeme 145,5 mld. Sk, čím ale zaostali za rozpočtovaným objemom o takmer 6 %. V absolútnom vyjadrení to znamená nižší výnos o 9 mld. Sk. Rozhodujúcou sumou sa na tomto výpadku celkových daňových príjmov podieľalo nenaplnenie dane z príjmov právnických osôb a spotrebných daní. Vyplýva to z tej skutočnosti, ktorú som už uviedol, že sa pôvodne v rozpočte uvažovalo s vyšším objemom ziskovosti podnikateľskej sféry. V tejto súvislosti, vážené dámy a páni, by som chcel povedať, že veľmi často sa veľmi nesprávne interpretuje neplnenie tejto dane predovšetkým v tom zmysle, ak hovoríme o 9 mld. Sk alebo v rámci tých 9 mld. o dani z príjmu. Vážené dámy a páni, nie je to daň, ktorú by podnikateľské subjekty nezaplatili a neodviedli, je to daň, ktorá im vzhľadom na hospodársky výsledok v roku 1997 jednoducho nevznikla. Naopak, výpadok príjmov z týchto daní bol čiastočne kompenzovaný prekročením rozpočtovaných príjmov pri dani z príjmov fyzických osôb, dane z majetku a aj príjmami z dovoznej prirážky, ktorá nebola pôvodne rozpočtovaná. Už pri priebežnom štvrťročnom hodnotení plnenia štátneho rozpočtu v priebehu minulého roku sa ukazovalo, že predovšetkým daň z príjmov právnických osôb, ako som už spomínal, bude najrizikovejšou položkou celkových príjmov. Ak som teda spomínal, že výpadok bol 19 mld., tak celoročné výsledky, teda výpadok tejto dane bol až 17 mld. Sk a ukazuje na to, že v tomto smere bol rozpočet postavený príliš optimisticky. Potvrdzuje to nepriamo aj skutočnosť, že nižšie plnenie tejto dane oproti rozpočtu bolo nedoplatkami tejto dane zapríčinené v uplynulom roku len v objeme 1,3 mld. Sk, pritom preplatky tejto dane za rok predchádzajúci hodnotenému roku, teda za rok 1996, boli až 8 mld. Sk. Tieto skutočnosti sa, samozrejme, museli zákonite prejaviť nižšími daňovými príjmami štátneho rozpočtu, ako boli rozpočtované. Stabilizujúcou položkou tak, ako je to aj v súčasnom období, bola daň z príjmov fyzických osôb, ktorá sa získala v objeme 25,6 mld. Sk, a tým prekročila rozpočtovaný parameter o približne 14 %. Prekročenie rozpočtu sa dosiahlo pri dani zo závislej činnosti, ako aj pri dani z podnikania. V prvom rade to súviselo so zvýšením miezd, a tým aj s ich posúvaním do vyšších daňových pásiem a v druhom prípade so zvýšením počtu platiteľov dane z podnikania. S plnením rozpočtu nepriamych daní môžeme byť úplne spokojní len pri dani z pridanej hodnoty, ale príjmy zo spotrebných daní zaostali za rozpočtovými parametrami približne o 2,1 mld. Sk. Podieľali sa na tom prakticky všetky druhy spotrebných daní. Vzhľadom na to, že s výnimkou spotrebnej dane z uhľovodíkových palív a mazív bol pri ostatných spotrebných daniach príjem nižší ako v roku 1996, možno usudzovať, že ich rozpočet na rok 1997 bol pravdepodobne mierne nadsadený. Plnenie rozpočtu príjmov z daní z medzinárodného obchodu malo špecifický vývoj z toho dôvodu, že pri tvorbe rozpočtu sa nepočítalo so zavedením dovoznej prirážky a ďalších opatrení na zníženie dynamiky dovozu. Výsledkom bolo prekročenie rozpočtu viac ako dvojnásobne, čo predstavuje získaný objem 12,8 mld. Sk, z toho príjem z dovoznej prirážky, ktorá je dosiaľ uplatňovaná už v zníženej sadzbe a ktorá by mala skončiť 1. 9., bol 7,5 mld. Sk, pritom príjem z cla zaostal za rozpočtom približne o 0,5 mld. Sk. Vážené dámy, vážení páni, celkové výdavky štátneho rozpočtu v objeme 217 mld. síce prekročili celoročný rozpočet, ale len v rozsahu vyšších príjmov. Odchýlky skutočného čerpania výdavkov oproti schválenému rozpočtu boli v priebehu minulého roka riešené rozpočtovými opatreniami. Spolu s viazaním časti výdavkov a časovým rozložením čerpania v závislosti od vývoja príjmov boli nástrojmi, ktoré ministerstvo financií v priebehu roka využívalo pri riadení rozpočtového hospodárenia. Prekročenie rozpočtu celkových výdavkov bolo spôsobené kapitálovými výdavkami a poskytnutím vyššieho objemu úverov a vyššou účasťou štátu na majetku, ako sa pôvodne rozpočtovali. Kapitálové výdavky v objeme 32, približne 32 mld. Sk prekročili rozpočet o 48 %. <vocal type="noise"><desc>Hlasy z pléna.</desc></vocal> Poskytnuté úvery spolu s majetkovou účasťou štátu v objeme 6,2 mld. Sk prekročili rozpočet takmer dvojnásobne. Získaním grantov a transferov na príjmovej strane rozpočtu sa zabezpečilo, ako som už spomínal, plnenie významných úloh hospodárskej politiky vlády. Spomínal som diaľnice. Hovorilo sa tu dnes o Eximbanke, aktuálna je téma Jadrovej elektrárne Mochovce a už som spomínal bytovú výstavbu. Rozhodujúcu časť, teda 71 % výdavkov, predstavovali bežné výdavky v objeme 155 mld. Sk. Celoročný rozpočet týchto výdavkov bol vyčerpaný na približne 98 %. Dosiahlo sa to predovšetkým oproti rozpočtu nižšími výdavkami na mzdy a platy a nižším objemom bežných transferov a nižším objemom platených úrokov oproti rozpočtovaným parametrom. Vážené dámy, vážení páni, súčasťou štátneho záverečného účtu je stanovisko Najvyššieho kontrolného úradu k návrhu štátneho záverečného účtu Slovenskej republiky za rok 1997. Toto stanovisko Najvyššieho kontrolného úradu máte, vážené dámy a páni, k dispozícii. Je mojou povinnosťou, aby som reagoval na niektoré skutočnosti, ktoré sú v tomto dokumente uvedené. Vážne výhrady mal Najvyšší kontrolný úrad k spôsobu používania mimorozpočtových príjmov získaných z prevádzkovania lotérií a iných podobných hier. Tieto prostriedky v súčasnosti podľa zákona o lotériách nie sú príjmami štátneho rozpočtu a vedú sa na mimorozpočtovom účte. S touto výhradou Najvyššieho kontrolného úradu je možné súhlasiť, pričom tento problém navrhuje ministerstvo financií riešiť v roku 1999, teda od 1. 1. 1999. Takto získané prostriedky by boli jednoznačne súčasťou celkových príjmov štátneho rozpočtu na príslušný rok. Takýto spôsob rozpočtovania a účtovania príjmov bude znamenať transparentnosť nielen v ich zhromažďovaní, ale podľa nášho názoru aj v ich používaní. Takže na margo toho by som chcel povedať, že ministerstvo financií správne účtovalo tieto zdroje, pretože jednoznačne sú to dosiaľ zdroje, ktoré nie sú súčasťou štátneho rozpočtu. Na druhej strane súhlasíme s tým, že by sa v budúcnosti touto súčasťou stať mali. K zisteniam Najvyššieho kontrolného úradu o porušovaní rozpočtovej disciplíny v niektorých rozpočtových kapitolách my ako ústredný orgán štátnej správy zastávame stanovisko, že nápravu zistených porušení rozpočtového hospodárenia nemôže zabezpečovať ministerstvo financií. Túto nápravu a uplatnenie prípadných sankcií musia prijať príslušní správcovia rozpočtových kapitol tak, ako im to ukladajú platné pravidlá v súlade so zákonom o rozpočtových pravidlách. Hovorím to preto, že rozpočtové kapitoly sú samostatné právne subjekty, nemôže teda nápravu opatrení za všetky tieto subjekty prijať len ministerstvo financií. Dlhodobý spor máme v otázke vykazovania a evidencie štátnych finančných aktív a pasív. Ministerstvo financií podľa zákona číslo 303 je dosiaľ povinné viesť len evidenciu štátnych finančných aktív a pasív, a nie podvojné účtovníctvo. Ministerstvo financií i napriek tejto skutočnosti uznáva oprávnenú požiadavku Najvyššieho kontrolného úradu o zavedenie podvojného účtovníctva v tejto oblasti, aj keď, samozrejme, táto požiadavka sa neopiera v tomto období o platnú právnu normu. A preto v roku 1998 ministerstvo financií zavádza v tejto oblasti podvojné účtovníctvo a vytvorí na to, aby sa to zaviedlo, potrebné vecné, organizačné a personálne predpoklady. V žiadnom prípade sa ale nestotožňujeme s názorom Najvyššieho kontrolného úradu, že dochádza k porušeniu rozpočtovej disciplíny v oblasti vykazovania vkladov rozpočtových kapitol do majetku iných organizácií. Tieto vklady nemôžu byť zaúčtované v štátnych finančných aktívach a pasívach vedených na Ministerstve financií Slovenskej republiky, pretože tieto vklady účtujú podľa zákona o účtovníctve tie rozpočtové organizácie, ktoré vklady poskytli. Vážené dámy, vážení páni, v súvislosti s niektorými diskusiami v oblasti daňových nedoplatkov a v oblasti správy daní mi dovoľte, aby som v súvislosti s predkladaným návrhom štátneho záverečného účtu povedal niekoľko slov. Predovšetkým mi dovoľte na pôde Národnej rady vysloviť zásadný nesúhlas s tou prezentáciou, že v Slovenskej republike sú všetci podnikatelia daňovými podvodníkmi a že v Slovenskej republike je národným športom dane neplatiť. Vážené dámy a páni, proces transformácie daňovej sústavy začal na Slovensku v roku 1993. Dnes ako minister financií, a to napriek tomu, že daňové nedoplatky sú v rozsahu približne 21 mld. Sk, s absolútnou zodpovednosťou konštatujem, že na Slovensku rozhodujúca časť podnikateľov má záujem dane platiť a chce mať svoje daňové povinnosti v poriadku. Mrzí ma, že niektorí kolegovia prezentujú túto skutočnosť a nemajú na to dostatok argumentov. Prepáčte, že vás zdržiavam, ale poviem niekoľko, alebo poviem možno jedno číslo. V roku 1993, keď sa daňová reforma zavádzala, objem daňových nedoplatkov predstavoval 3 mld. Sk. Už vtedy k 1. 1. 1993 nám bolo absolútne jasné, že tento objem predstavujú definitívne nevymožiteľné daňové nedoplatky. Ak si uvedomíme, že v evidencii dosiaľ tieto 3 mld. Sk v oblasti správy daní existujú a prepočítame si metodiku sankcií na tieto 3 mld. Sk, tak by nám vyšlo veľmi zaujímavé číslo. A od toho by sme mohli potom odvinúť aj posudzovanie toho celkového daňového nedoplatku. Samozrejme, nechcem tým povedať, že je v správe daní všetko v poriadku, ale ako minister financií so všetkou zodpovednosťou tu v pléne Národnej rady musím povedať, že tak ako Colné riaditeľstvo, tak aj Daňové riaditeľstvo robí všetko pre to, aby v súčasných podmienkach personálneho, informačného aj materiálno-technického zabezpečenia inkasoval optimálny objem daní, nehovoriac o tom, že všade vo svete tieto inštitúcie vykonávajú správu daní. Nie sú tými, ktorí iným spôsobom pôsobia v tejto oblasti. Ešte raz, ak dovolíte, samozrejme, že celý tento proces je v pohybe, nie všetko je v poriadku. Ale musím na pôde Národnej rady povedať, a to napriek tomu, že tu nie je pán predseda Najvyššieho kontrolného úradu, že nikdy sa nestotožním s tým, čo bolo povedané v Krokoch, že na daňových úradoch pracujú nekvalifikovaní, nekompetentní ľudia, ktorí dokonca ani nevedia pracovať s tou informačnou technikou, ktorú majú. Nie je to pravda. Ktokoľvek z vás v rámci poslaneckého prieskumu, nech sa páči, choďte sa pozrieť na daňové úrady a zistíte objektívnu situáciu, aká je. Vážené pani poslankyne, páni poslanci, dovoľte mi, aby som sa ešte veľmi stručne zmienil aj o vývoji štátnych finančných aktív a pasív, o výsledkoch hospodárenia štátnych fondov a o plnení rozpočtov obcí, ktoré sú v zmysle zákona o rozpočtových pravidlách prílohou návrhu štátneho záverečného účtu. Pre vývoj štátnych finančných aktív a pasív v uplynulom roku bolo charakteristické zhoršenie majetkovo-finančnej pozície vládneho sektora oproti roku 1996 približne o 10 mld. Sk. Spôsobilo to zhoršenie pozície vo vnútornej ekonomike Národnej banky Slovenska o cca 16 mld. Sk a zlepšenie pozície voči zahraničiu o cca 6 mld. Sk. Určujúci pritom bol vývoj štátneho dlhu, ktorý voči vnútornej ekonomike vzrástol a voči zahraničiu poklesol. Stav štátneho dlhu k 31. 12. 1997 dosiahol 135 mld. Sk už po očistení o vládou neuznanú pohľadávku Českej republiky v objeme 24,5 mld. Sk. Štátny dlh predstavuje 20,6, teda 21 % hrubého domáceho produktu. Dvanásť štátnych fondov hospodárilo v minulom roku s celkovými zdrojmi v objeme 37 mld. Sk. Celkové výdavky v úhrne boli 33,4 mld. Sk, to znamená, že hospodárenie skončilo prebytkom 3,7 mld. Sk. Štátny rozpočet sa na tvorbe príjmov štátnych fondov podieľal dotáciami v objeme 6,4 mld. Sk. Celkom na záver, vážené dámy a páni, alebo skoro na záver: Rozpočtové hospodárenie miest a obcí skončilo v úhrne prebytkom 2,2 mld. Sk. Ich príjmy predstavovali 20,8, alebo 29 mld. a výdavky predstavovali približne 27 mld., teda 26,6 mld. Štátny rozpočet sa na tvorbe príjmov miest a obcí podieľal objemom 1,8 mld. Sk. Vývoj a výsledky rozpočtového hospodárenia za rok 1997 - tak ako som ich už vo svojom vystúpení uviedol, tak ako ste ich mali možnosť naštudovať v dokumente, o ktorom teraz rokujeme a ako sú aj obsažnejšie prezentované v tabuľkovej časti - boli prakticky predurčené ekonomickým vývojom Slovenskej republiky v roku 1997. Vláda teda hodnotí celkovo rozpočtové hospodárenie za rok 1997 pozitívne. Bolo v súlade so zákonom o štátnom rozpočte na rok 1997, ako aj s cieľmi a úlohami rozpočtovej politiky v roku 1997. Vážené pani poslankyne, vážení páni poslanci, s prihliadnutím na dosiahnuté výsledky, ako aj na skutočnosti, ktoré rozpočtové hospodárenie v uplynulom roku sprevádzali, navrhujem v mene vlády Slovenskej republiky, aby Národná rada Slovenskej republiky predložený návrh štátneho záverečného účtu za rok 1997 schválila v súlade s návrhom uznesenia, ktorý je súčasťou návrhu štátneho záverečného účtu Slovenskej republiky za rok 1997. Vážené dámy a páni, ďakujem pekne za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u807" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u807.p1">Ďakujem pánu ministrovi za vystúpenie. A teraz prosím predsedu výboru pre financie, rozpočet a menu poslanca Michala Baránika, aby podal správu o výsledkoch prerokovania návrhu vo výboroch.</seg>
            </u>
            <u xml:id="ParlaMint-SK_1998-06-30-t1m49.u808" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u808.p1">Vážený pán podpredseda Národnej rady, vážený pán minister, vážené dámy a páni, vážení hostia, dovoľte mi, aby som vás oboznámil so spoločnou správou výborov Národnej rady, ktoré prerokovali záverečný účet štátneho rozpočtu. Návrh štátneho záverečného účtu Slovenskej republiky za rok 1997 a návrh kapitol štátneho záverečného účtu za rok 1997 pridelil predseda Národnej rady Slovenskej republiky rozhodnutím číslo 2174 z 28. apríla 1998 všetkým výborom Národnej rady Slovenskej republiky na prerokovanie do 22. júna 1998 s tým, že posledný bude o ňom rokovať Výbor Národnej rady Slovenskej republiky pre financie, rozpočet a menu za účasti spravodajcov z ostatných výborov Národnej rady Slovenskej republiky do 25. júna 1998. Ako gestorský výbor určil predseda Národnej rady Slovenskej republiky Výbor Národnej rady Slovenskej republiky pre financie, rozpočet a menu, ktorému výbory podajú správy o výsledkoch prerokovania kapitol štátneho záverečného účtu za rok 1997. Výbor Národnej rady Slovenskej republiky pre financie, rozpočet a menu vypracuje na ich základe spoločnú správu výborov Národnej rady Slovenskej republiky. V súlade s rozhodnutím predsedu Národnej rady Slovenskej republiky z 28. apríla 1998 číslo 2174 o návrhu štátneho záverečného účtu rokovali všetky výbory Národnej rady Slovenskej republiky. Výbor Národnej rady Slovenskej republiky pre životné prostredie a ochranu prírody návrh štátneho záverečného účtu Slovenskej republiky za rok 1997 prerokoval, ale pre neschopnosť uznášať sa neprijal k návrhu štátneho záverečného účtu Slovenskej republiky za rok 1997 uznesenie. S predloženým návrhom štátneho záverečného účtu Slovenskej republiky za rok 1997, ktorý vykazuje rozpočtové príjmy v sume 180 825 mil. Sk, rozpočtové výdavky v sume 217 824 mil. Sk, rozpočtový schodok 36 999 mil. Sk a fiškálny schodok 12 021 mil. Sk, vyjadrili súhlas, alebo návrh zobrali na vedomie všetky výbory Národnej rady Slovenskej republiky okrem Výboru Národnej rady pre životné prostredie a ochranu prírody a odporučili Národnej rade Slovenskej republiky schváliť štátny záverečný účet Slovenskej republiky za rok 1997 bez ďalších doplňujúcich pripomienok a odporúčaní. Výbor Národnej rady Slovenskej republiky pre financie, rozpočet a menu, Výbor Národnej rady Slovenskej republiky pre pôdohospodárstvo a Výbor Národnej rady Slovenskej republiky pre ochranu a bezpečnosť odporučili Národnej rade Slovenskej republiky súhlasiť s úhradou schodku rozpočtového hospodárenia vykázaného v štátnom záverečnom účte Slovenskej republiky za rok 1997 emisiou štátnych dlhopisov Slovenskej republiky v sume 39 999 mil. Sk. Vziať na vedomie a) záverečné účty štátnych fondov Slovenskej republiky za rok 1997, ktorých rozpočtové hospodárenie skončilo s prebytkom 3 741 mil. Sk, b) stav štátnych finančných aktív Slovenskej republiky k 31. decembru 1997 vo výške 106 mld. a stav finančných pasív Slovenskej republiky vo výške 134 mld., c) výsledky rozpočtového hospodárenia obcí v Slovenskej republike za rok 1997, ktoré vykázali príjmy vo výške 28 785 mil., výdavky 26 625 mil. a rozpočtový prebytok 2 160 mil. Sk. Okrem toho Výbor Národnej rady Slovenskej republiky pre financie, rozpočet a menu svojím uznesením číslo 713 konštatoval, že z návrhu štátneho záverečného účtu kapitoly Ministerstva financií Slovenskej republiky za rok 1997 sú prideľované rozpočtované prostriedky nedostatočne, najmä v oblasti mzdových, bežných a kapitálových výdavkov daňovým a colným úradom, čo nevytvára predpoklady na zabezpečenie príjmov štátneho rozpočtu. Zobral na vedomie aj stanovisko Najvyššieho kontrolného úradu k návrhu štátneho záverečného účtu Slovenskej republiky za rok 1997. Odporučil Národnej rade Slovenskej republiky pri tvorbe rozpočtu na rok 1999 definovať kapitolu ministerstva financií ako prioritnú vo väzbe k ostatným rozpočtovým kapitolám z dôvodu zabezpečenia celkových rozpočtových príjmov a potrieb Ministerstva financií Slovenskej republiky. K návrhu kapitoly štátneho záverečného účtu Slovenskej republiky za rok 1997 podľa rozhodnutia predsedu Národnej rady Slovenskej republiky z 28. apríla 1998 boli prerokované aj pridelené kapitoly štátneho záverečného účtu za rok 1997. Bez pripomienok a doplňujúcich návrhov bol vyslovený súhlas, resp. bolo zobratých na vedomie týchto 42 rozpočtových kapitol štátneho záverečného účtu Slovenskej republiky za rok 1997, všetkých 42 rozpočtových kapitol. Nebudem ich čítať. Z dôvodu neschopnosti uznášať sa Výbor Národnej rady Slovenskej republiky pre životné prostredie a ochranu prírody neprijal uznesenie ku kapitole Ministerstvo životného prostredia Slovenskej republiky. S požiadavkou smerom k ministerstvu bola odsúhlasená kapitola štátneho záverečného účtu Slovenský rozhlas, pri prerokovaní ktorej Výbor Národnej rady Slovenskej republiky pre vzdelanie, vedu, kultúru a šport žiada ministerstvo financií o finančné vykrytie straty Slovenského rozhlasu za rok 1997 vo výške 22 931 mil. korún. S požiadavkou na ústredného riaditeľa Slovenskej televízie bola odsúhlasená kapitola Slovenská televízia, pri prerokovaní ktorej Výbor Národnej rady Slovenskej republiky pre vzdelanie, vedu, kultúru a šport požiadal ústredného riaditeľa Slovenskej televízie predložiť do 30. júna 1998 postup na odstránenie straty v hospodárení Slovenskej televízie za rok 1997 vo výške 244 437 tisíc korún. Gestorský výbor podľa § 79 ods. 4 a ods. 5 zákona číslo 350/1996 Z. z. o rokovacom poriadku Národnej rady Slovenskej republiky uznesením číslo 715 zo dňa 1. júla 1998 schválil spoločnú správu výborov Národnej rady Slovenskej republiky. Určil poslanca Michala Baránika za spoločného spravodajcu výborov Národnej rady Slovenskej republiky a poveril ho predniesť spoločnú správu výborov Národnej rady Slovenskej republiky na schôdzi Národnej rady Slovenskej republiky v druhom čítaní. Ďalej navrhnúť Národnej rade Slovenskej republiky postup pri hlasovaní o pozmeňujúcich a doplňujúcich návrhoch, ktoré vyplynú z rozpravy, a hlasovať o predmetnej správe ihneď po skončení rozpravy k nej. V prílohe je uznesenie, ktoré nebudem čítať, pretože ste ho všetci dostali. Pán podpredseda, to je všetko. Ako prvý sa hlásim do rozpravy.</seg>
            </u>
            <u xml:id="ParlaMint-SK_1998-06-30-t1m49.u809" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u809.p1">Ďakujem predsedovi výboru pre financie rozpočet a menu. Otváram rozpravu o tomto bode programu. Chcem si zmapovať písomné prihlášky. Potom navrhujem urobiť prestávku len do 13.00 hodiny, aby sme mohli poobede efektívne a rýchlo skončiť. Dúfam, že mám váš súhlas. Zatiaľ vám chcem oznámiť, pokiaľ ide o písomné prihlášky, že za kluby som dostal prihlášku od poslanca Vaškoviča za Demokratickú úniu, za Stranu demokratickej ľavice od pani poslankyne Schmögnerovej. Chce sa ešte niekto prihlásiť? Pretože teraz zase boli nejaké nie celkom normálne podmienky, chcem vedieť, či sa niekto chce písomne prihlásiť. Keď nie, ďakujem, uzatváram prihlášky s tým, že pán minister má záujem niečo povedať.</seg>
            </u>
            <u xml:id="ParlaMint-SK_1998-06-30-t1m49.u810" who="#MiroslavMaxon.1951" ana="#regular">
               <seg xml:id="ParlaMint-SK_1998-06-30-t1m49.u810.p1">Viem, že bude irelevantné to, čo poviem, ale vzhľadom na počet prihlásených - som presvedčený, že po obedňajšej prestávke nebudeme uznášaniaschopní -, či by vzhľadom na počet prihlásených niekto nebol ochotný a neosvojil si môj návrh, aby sme pokračovali bez prestávky, kým skončíme tento bod.</seg>
            </u>
            <u xml:id="ParlaMint-SK_1998-06-30-t1m49.u811" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u811.p1">To nie je zlý návrh, ale povedať, že nás bude málo, to neodhlasujeme. Dávam návrh pokračovať o 13.00 hodine. Ďakujem. Prerušujem schôdzu. Zídeme sa o 13.00 hodine.</seg>
            </u>
            <note type="comment">Po prestávke.</note>
            <u xml:id="ParlaMint-SK_1998-06-30-t1m49.u812" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u812.p1">Prosím vážené kolegyne a kolegov, aby prišli do rokovacej miestnosti, a najmä by som veľmi pekne prosil pána ministra aj pána predsedu výboru, aby sme mohli začať rozpravu. Ešte prosím zavrieť dvere na všetkých stranách. Vážené pani poslankyne, vážení páni poslanci, pokračujeme rozpravou k bodu - návrh štátneho záverečného účtu Slovenskej republiky na rok 1997. Predtým mi dovoľte zadosťučiniť jednej príjemnej povinnosti, a to privítať a pozdraviť veľmi srdečne darcov krvi OZETA Tornaľa na čele s viceprezidentom Slovenského červeného kríža pánom doktorom Púpalom. Vitajte. <kinesic type="applause"><desc>Potlesk.</desc></kinesic> Zopakujem. Na základe písomných prihlášok mám prihláseného pána poslanca Vaškoviča, pani poslankyňu Schmögnerovú a pána poslanca Baránika. Ešte sa raz opýtam a potom uzatváram prihlášky. Ďakujem. Tým som uzatvoril prihlášky, pokiaľ ide o poslancov prihlásených písomne. Prosím pána poslanca Vaškoviča. <vocal type="noise"><desc>Hlas z pléna.</desc></vocal> Hovoril som s predsedom výboru pánom Baránikom a dohovoril som sa, že dáme prednosť pánu poslancovi Vaškovičovi a pani poslankyni Schmögnerovej, pretože hovoria za kluby, a potom bude hovoriť pán poslanec Baránik. Tak som rozhodol a je to aj v súlade s rokovacím poriadkom.</seg>
            </u>
            <u xml:id="ParlaMint-SK_1998-06-30-t1m49.u813" who="#ViliamVaškovič.1945" ana="#regular">
               <seg xml:id="ParlaMint-SK_1998-06-30-t1m49.u813.p1">Vážený pán predsedajúci, vážený pán minister, vážené kolegyne, kolegovia, vážení hostia, prerokúvame už tretí štátny záverečný účet a vlastne posledný pred voľbami, takže si myslím, že by bolo vhodné venovať trošku pozornosti aj tomu, ako sa vyvíjala rozpočtová politika vlády počas tohto obdobia, a nie iba konkrétne tomuto záverečnému účtu. Na to, aby sme si vytvorili serióznu bázu na posudzovanie štátneho rozpočtu, však v prvom rade je potrebné mať kritériá. Čiže okrem toho, že kritizujeme z našich pohľadov, sa môžeme dívať na štátny rozpočet z pohľadu programového vyhlásenia vlády, to znamená, do akej miery vláda zámery, ktoré si stanovila v programovom vyhlásení, splnila v týchto troch rozpočtoch, ale predovšetkým v tom poslednom, samozrejme. Preto by som chcel stručne citovať aspoň niektoré dôležité pasáže z programového vyhlásenia vlády a na základe toho sa potom pokúsim posúdiť, či a do akej miery sa tieto zámery podarilo splniť. Vláda v jednej pasáži, ktorá hovorí o daňovej sústave, píše: "Na základe dvojročných skúseností" - rozumieme tým rok 1993, vlastne od roku 1992 a 1993 - "z uplatňovania daňovej sústavy bude vláda zabezpečovať jej ďalšie zdokonaľovanie tak, aby bola jednoznačná, spravodlivá, aby obmedzovala možnosť vzniku daňových únikov a bola pre podnikateľov aj občanov zrozumiteľná." Myslím si, že nepoviem nič nové, ak zopakujem v podstate tie veci, ku ktorým sme zaujímali kritické stanovisko aj pri minulých rozpočtoch. Dá sa súhlasiť s jedným, že daňová sústava ako systém zrejme je v poriadku, veď ide o systém, ktorý je založený, alebo je podobný európskym štandardom. Ale neznamená to, že ak je systém v poriadku, že parametre systému, resp. procesná stránka systému, alebo transparentnosť, alebo jednoduchosť je v zhode so zákonmi, ktoré sú buď v Európskej únii, alebo by boli želané. Myslím si, že vláde sa, žiaľ, nepodarilo urobiť takú daňovú sústavu, aby bola jednoznačná, aby bola spravodlivá, aby obmedzovala možnosť, výrazne obmedzovala možnosť vzniku daňových únikov, pretože daňové úniky, to je problém, samozrejme, všade na svete, a aby bola jednoznačne zrozumiteľná. Tu sú veľké rezervy do budúcnosti. Táto otázka súvisí najmä s tým, aby potom aj procesná stránka daní, čiže výber daní bol takisto jednoznačný, aby postavenie daňových úradov a daňovníkov bolo vyrovnané pred možnosťou odvolania sa a pred súdnym riešením a aby nebolo možné na základe rozhodnutí daňových úradníkov po roku, po dvoch alebo po troch konštatovať tak, ako to konštatuje povedzme aj správa Najvyššieho kontrolného úradu, že orgány činné v trestnom konaní vlastne 100, resp. 60 návrhov kvalifikovali ako neopodstatnené. To svedčí o tom, že pravdepodobne s kvalitou daňových úradov nie je všetko v poriadku. Pán minister tu spomínal otázku daňových nedoplatkov. Súhlasím s ním v jednom, že otázka daňových nedoplatkov možnože nemá priamu súvislosť ani tak s platobnou disciplínou, že väčšia časť tých, ktorí majú daňové nedoplatky, sú v ekonomických problémoch. To je však zase iný problém, prečo tie ekonomické problémy sú v takom rozmere, ako sú, a prečo napríklad počas troch rokov tejto vlády medzipodniková zadlženosť a platobná neschopnosť narástli, a nie poklesli. Čiže z hľadiska daňového systému celkove je možné povedať jednu vec, že nie sú pripravené aj ďalšie zákonné normy, ktoré obmedzujú možnosť daňových únikov, a to je už iná oblasť. Povedzme daňové nedoplatky je jeden problém, ale daňové úniky je iná oblasť, a tu si myslíme, že táto oblasť sa oficiálne, samozrejme, nesleduje, odborníci ju len odhadujú. A všeobecne tí odborníci, ktorí odhadujú daňové úniky na Slovensku, hovoria, že ich intenzita je podstatne vyššia, ako je zaužívaná intenzita v európskych krajinách alebo v USA. Súvisí to, samozrejme, aj s transformačným obdobím. Nie je to jednoduché. Ale na druhej strane treba povedať, že vláda bola povinná urobiť množstvo opatrení v smere najmä finančných transferov a ďalších možností, ktoré akciové spoločnosti a ďalšie právnické subjekty a fyzické osoby majú, aby zamedzila hlavne daňovým únikom. A tu si myslíme, že vláda v tejto oblasti napriek tomu, že v programovom vyhlásení opäť deklarovala razantný postup, že jednak oficiálne číslo medzipodnikovej zadlženosti, jednak problémy, ktoré sa ukazujú aj v rozpočte, naznačujú to, že sa to vláde nepodarilo. Ukážem to aj na konkrétnych číslach tohto rozpočtu, kde prakticky na jednej strane dá sa povedať, že podiel daňových príjmov na hrubom domácom produkte klesá, čo by sa v štandardnej ekonomike považovalo za pozitívne, ale u nás je trošku iný problém. Napriek tomu, že podiel daňových príjmov klesá a v roku 1997 poklesol na 22,3 %, čo je skutočne nízke percento, napriek tomu hovoríme, že štruktúra daní je zlá a je práve diskriminačná v tom, že jedny subjekty dane platia a sú tu subjekty, ktoré dane neplatia. Preto zastávame názor, že parametre daní sú vysoké, bolo by ich možné znížiť a potom podstatne sprísniť daňovú disciplínu. Ak by sme boli presvedčení o tom, že daňová disciplína je vysoká, že daňové úniky sú nízke, v tom prípade by sme mohli tieto parametre považovať za veľmi dobré. Ale, žiaľbohu, u nás nie je štandardná situácia a nemožno niektoré skutočnosti posudzovať z tohto pohľadu. Poviem preto radšej absolútne čísla a tam, ak si daňové príjmy za roky 1995, 1996 a 1996 očistíme o dovoznú prirážku, ide prakticky o stagnáciu daňových príjmov v absolútnej hodnote. Pokiaľ ide o výdavkovú stránku rozpočtu, tak tu je potrebné konštatovať, že tak výška výdavkov, ako aj štruktúra výdavkov je výsostne politickým rozhodnutím a zodpovedá za to parlament. Opozičné strany môžu mať, samozrejme, názor na to, že iná štruktúra by bola lepšia, efektívnejšia, čo aj máme, ale v princípe, ak porovnávame schválený rozpočet a rozpočet, ktorý sa realizoval, tak nedošlo k takým výrazným štrukturálnym zmenám, aby sme sa mohli nejako významne kriticky vyjadrovať o schválenom rozpočte a realizovanom rozpočte. Na druhej strane treba povedať, že výdavková stránka, ktorá nominálne stúpla zo 171,4 mld. na 217,8 mld. a predstavuje nárast 27 %, ak od nej odpočítame úroky a istinu, ktorá sa každý rok postupne zvyšovala - z 32 mld. na 37 mld. a posledný rok na 36,6 mld., tak potom zistíme, že vlastne splátky úrokov a istín totálne pohltili celý deficit štátneho rozpočtu, ktorý rástol z 8,3 na 25,5 a následne na 37 mld. Základný problém deficitu spočíva v tom, že jeho priebežné financovanie je drahé a najmä v minulom roku - ako konštatuje aj táto správa - vývoj úrokov vzrástol po štvrťrokoch z 13,37 % <note>priemerný mesačný úrok</note> na 26,67 % ku koncu obdobia. Čiže táto obslužná činnosť priebežného financovania je nesmierne drahá a takisto následné refinancovanie deficitov. Žiaľbohu, situácia na peňažnom trhu, ktorá je ovplyvnená práve aj týmito deficitmi, ukazuje, že len s krátkym časom splatnosti bolo možné získavať peniaze na financovanie deficitu. Takto to vyvolalo tlak aj na vnútornú zadlženosť, ktorá počas posledného roka stúpla tak, ako je to uvedené v tejto správe. Moja ďalšia poznámka smeruje k tomu, že na jednej strane treba povedať, že robiť stabilné rozpočty v tomto transformačnom období nie je jednoduché, ale predsa len si myslím, že už tretí rok stabilita rozpočtu mohla byť vyššia z pohľadu vnútornej štruktúry, z pohľadu rozpočtových opatrení, z pohľadu viazaní, pretože bolo uskutočnených 923 rozpočtových opatrení v sume 21,812 mld. Ja to už považujem za zhoršenie ako administratívneho výkonu, ale aj kvality zostavenia celého rozpočtu. Ďalej treba povedať ešte jednu poznámku, že bolo by vhodné, keby sa zvýšila transparentnosť rozpočtu v tom zmysle, že povedzme všetky daňové odklady alebo colné odklady, alebo colné úľavy a daňové úľavy, ktoré ministerstvo robí, by bolo potrebné bližšie rozviesť a dokonca umožniť aj častejšie v správach zdôvodniť, prečo sa tieto daňové odklady dávajú. Napríklad v prípade Old Herold, tuším, Trenčín je už tretí rok a naďalej pokračuje značná suma v daňových úľavách alebo odkladoch. Myslím si, že by bolo vhodné, keby nám pán minister podrobnejšie vysvetlil tento prípad, či existujú povedzme aj pravidlá, alebo systém pravidiel, kritériá, na základe ktorých sa tieto úľavy dávajú. Záverom by som ešte chcel upozorniť na jednu skutočnosť, že vláda vo svojom programovom vyhlásení tiež hovorí, že racionalizáciou výdavkov štátneho rozpočtu sa bude opierať o účelnejšie využitie prostriedkov v rozpočtovej sfére, o postupné posilňovanie zodpovednosti miest a obcí za svoj rozvoj s nadväzným posilňovaním vlastnej príjmovej základne a odstraňovaním prerozdeľovacích procesov medzi štátnym rozpočtom a rozpočtami miest a obcí. Myslím si, že v tomto smere ani tento tretí rozpočet vlády nie je žiadnym kvalitatívnym posunom dopredu, naopak, pokračuje sa vlastne v tej filozofii, ktorá bola založená prvé dva roky. Myslím si, že sa nebudem veľmi mýliť, ak poviem, že túto časť programového vyhlásenia sa nepodarilo vláde naplniť. Takisto v tomto rozpočte mi okrem toho pohľadu podľa jednotlivých rezortoch chýba aj podrobnejší prehľad z hľadiska krajských úradov, z hľadiska regionálnej spotreby. Myslím si, že by bolo zaujímavé, keby táto správa podrobne hovorila o štruktúre spotreby z hľadiska regionálneho rozvrstvenia, aj keď nejde o samosprávu, ale o prostriedky štátnej správy. Takže záverom by som konštatoval, že, žiaľ, tento tretí rozpočet zo všetkých rozpočtov z hľadiska kritérií podľa môjho názoru vykazuje parametre nie zlepšenia, ale zhoršenia. Ak tieto tri rozpočty mám porovnať, tak určite z tých troch rozpočtov je to najhorší rozpočet - ako výsledky tohto rozpočtu, aj jeho filozofia zostavenia, samozrejme, lebo len napĺňa filozofiu, ktorou bol zostavený tento rozpočet. Mám veľké obavy, že ten štvrtý rozpočet, ktorý sa uzavrie na budúci rok, bude ešte horší a v rozpočtovom hospodárení vlády budeme určite v budúcom roku, ak nás zvolia, konštatovať, že v tejto oblasti sa nám v transformácii nepodarilo veci výrazne posunúť dopredu, ale, naopak, z hľadiska kvality rozpočtového hospodárenia je to krok späť. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u814" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u814.p1">Ďakujem pánu poslancovi Vaškovičovi za vystúpenie. Prosím pani poslankyňu Schmögnerovú.</seg>
            </u>
            <u xml:id="ParlaMint-SK_1998-06-30-t1m49.u815" who="#BrigitaSchmögnerová.1947" ana="#regular">
               <seg xml:id="ParlaMint-SK_1998-06-30-t1m49.u815.p1">Vážený pán predsedajúci, vážený pán minister, vážené poslankyne, poslanci, keď som sa zamýšľala nad tým, prečo sme dostali správu o štátnom záverečnom účte za rok 1997 až vlastne v mesiaci júli, hľadala som na to určité odpovede. Tých odpovedí sa ponúka niekoľko. Prvá odpoveď mohla súvisieť s tým, že došlo k výmene ministra financií a že mohlo to zabrzdiť prípravu správy o štátnom záverečnom účte. Ale musím povedať, že sa mi to nezdá veľmi pravdepodobné, lebo administratíva zostala taká istá, a nemyslím si, že minister by bol sám brzdil prípravu správy o štátnom záverečnom účte. Ponúka sa aj druhé vysvetlenie, že predloženie správy o štátnom záverečnom účte až v júli 1998 na rokovanie bolo vlastne určitým zámerom. Je na to dosť argumentov. Napokon, pozrime sa na dnešnú poslaneckú snemovňu, je takmer prázdna, rozhodne poloprázdna alebo ešte menej tu sedí poslancov, čo odráža ten fakt, že blížime sa k predvolebnej kampani a mnohí poslanci si už plnia určité funkcie, ktoré sú s tým spojené. Ale možno ešte závažnejšie bolo to, že je to už uhorková sezóna a že verejnosť sa už nebude veľmi vzrušovať diskusiou o štátnom záverečnom účte, pretože má momentálne tak trošku príjemnejšie dovolenkové starosti, aspoň časť tej verejnosti, ktorá si ešte dovolenku pri dnešnej príjmovej situácii môže dovoliť. Napokon, keď sa vrátime k predloženiu návrhu zákona o štátnom rozpočte na rok 1998, musím konštatovať, že sme ho tiež dostali do Národnej rady doslova na poslednú chvíľu. A myslím si, že v tomto smere je potrebné urobiť istý záväzok, a ja si ho odvážim urobiť, že budeme robiť všetko pre to, aby sa v budúcom volebnom období zákonná povinnosť predkladať návrh zákona štátneho rozpočtu zmenila takým spôsobom, aby bol dostatočný priestor na prerokúvanie tak návrhov zákonov o štátnom rozpočte, ako aj potom dodatočne správ o štátnom záverečnom účte. Chcem len pripomenúť, aby sme to mohli trošku porovnávať. V Spojených štátoch amerických sa predkladá návrh zákona štátneho rozpočtu vo februári a rozprava k nemu plus zákony, ktoré sa prijímajú, spolu s konečným znením zákona o štátnom rozpočte končí posledným dňom septembra. Takže ten priestor je skutočne diametrálne odlišný, ako je u nás. A v tomto smere treba nevyhnutne urobiť nápravu. Chcela by som sa dotknúť spoľahlivosti údajov, ktoré sme dostali do rúk. Vznikajú tu určité otázniky a bola by som rada, keby ste na ne, pán minister, reagovali. Nedávno bola zverejnená správa alebo vyjadrenie predsedu Štatistického úradu Slovenskej republiky, ktorý poukazuje, nie ešte definitívne, ale predbežne, na to, že zrejme došlo k určitým metodickým chybám, ktoré, keď sa budú brať do úvahy, budú korigovať údaje hrubého domáceho produktu za rok 1997, ale aj niektoré iné údaje - údaje týkajúce sa zahraničného obchodu a aj bežného účtu obchodnej bilancie. Je zrejmé, že aj potom niektoré údaje, s ktorými my pracujeme v súvislosti so správou o štátnom záverečnom účte, bude potrebné tiež korigovať. Evidentne inak potom budú vyzerať príjmy štátneho rozpočtu vo vyjadrení percenta HDP, výdavky vyjadrené v percentách HDP, rovnako aj deficit štátneho rozpočtu vyjadrený v percentách HDP, čo sú čísla veľmi dôležité, pretože posledné číslo je aj určitým hodnotiacim ukazovateľom ekonomiky Slovenska. Chcela by som len demonštrovať to, ako by to mohlo vyzerať za predpokladu, že sa definitívne potvrdia tieto upozornenia zo strany Štatistického úradu. Ak zoberiem účtovný schodok - to znamená vrátané istiny bez tejto dodatočnej úpravy - vyjadrený v percentách hrubého domáceho produktu, to číslo vyzerá 5,6 %, ale ak zoberiem účtovný schodok z upraveného percenta HDP, je to číslo 5,9 %. Je tam evidentne percentuálny rozdiel dosť dôležitý. Kladiem si ale aj otázku o spoľahlivosti údajov, ktoré sme dostali do rúk aj z trošku iných hľadísk. Prvé sa týka úhrady platieb nerealizovaných v roku 1997 a prevedených na ťarchu štátneho rozpočtu 1998. Koncom decembra 1997 sa neuhradili platby zo štátneho rozpočtu v rozsahu zhruba 2,4 mld. korún, z ktorých sa viac ako 1,3 mld. prenieslo na ťarchu hospodárenia štátneho rozpočtu v roku 1998. Neuplatnil sa ani odpočet dane z pridanej hodnoty a spotrebných daní v rozsahu 0,6 - 0,7 mld. korún. Tieto položky sa presunuli tiež do výdavkovej časti štátneho rozpočtu na rok 1998, hoci to mali byť výdavky v roku 1997. Keby sme obidve tieto sumy zohľadnili, vyzerali by výdavky štátneho rozpočtu na rok 1997 inak a inak by vyzeral aj deficit štátneho rozpočtu. Z hľadiska spoľahlivosti údajov chcem upozorniť na to, na čo upozorňujem chronicky, že v príjmovej časti štátneho rozpočtu sa uvádzajú prijaté úvery. Prirodzene, že tieto prijaté úvery nafukujú príjmovú časť štátneho rozpočtu. V rozpočte na rok 1997 je to 5 mld. korún. Myslím si, že konečne už by raz mohla nastať určitá náprava, ktorá sa týka vykazovania deficitu štátneho rozpočtu aj v tomto smere, pretože v niektorých smeroch už tu určité korekcie nastali. Upozornili sme, aby som vlastne neopakovala veci, isteže, výsledky minulého roku boli zlepšené aj tým spôsobom, že sa zaviedla dovozná prirážka. Je to, pravdaže, už údaj trošku, alebo zvýšenie príjmovej časti trošku z iného hľadiska. Ale chcem len ukázať, že aj toto neopakované rozhodnutie - a zrejme asi už sa to ťažko bude dať opakovať po tých rôznych skúsenostiach, ktoré má WTO so Slovenskou republikou - zlepšilo vlastne výsledky hospodárenia štátneho rozpočtu za minulý rok. Z tohto hľadiska by som sa chcela zastaviť ešte pri čísle, ktoré tu vlastne nie je. Podľa metodík či už Európskej únie, ale aj Medzinárodného menového fondu sme predpokladali, že budeme mať k dispozícii aj vyjadrený fiškálny deficit celého fiškálneho okruhu, resp. tzv. všeobecnej vlády, ktorý zahrňuje okrem rozpočtu, teda deficitu alebo prebytku štátnych fondov, rozpočtov miest a obcí, takisto aj výsledky finančného hospodárenia troch - zjednodušene - sociálnych fondov, ale sú to vlastne dva fondy Sociálnej poisťovne a jeden fond zdravotnej poisťovne. Je pravda, že máme k dispozícii účtovné uzávierky Sociálnej poisťovne a Všeobecnej zdravotnej poisťovne, lenže chýbajú nám spoľahlivé údaje o tom, ako vyzerajú neuhradené faktúry zdravotnej poisťovne. Číslo, ktoré som mala možnosť vo vládnych dokumentoch vyčítať, uvádza, že sa odhadujú na výšku 7,2 mld. korún. Samozrejme, že ak budeme hovoriť o fiškálnom deficite iba štátneho rozpočtu - a opieram sa teraz o údaje upravené o HDP -, potom to číslo vyzerá zhruba asi 1,9 %, ale keď zoberiem fiškálny schodok celého okruhu, to číslo môžem zatiaľ len odhadnúť vzhľadom na to, že nemáme spoľahlivé údaje, ale podľa tohto odhadu sa pohybuje niekde na -5,1 až 5,4 %. A toto je vlastne to číslo, na základe ktorého sa posudzuje aj každý štát. To znamená, že v tomto prípade hranica 3 % bola prekročená, či sa mýlim v desatinkách, to je veľmi pravdepodobné, ale podstatné je, že tu došlo k prekročeniu zhruba o 2 percentuálne body. Veľmi by som ocenila, keby sme mali možnosť si vypočuť číslo, ktoré udáva ministerstvo financií, teda výšku fiškálneho deficitu celého okruhu verejnej vlády alebo verejných financií. Nechcem sa veľmi detailne zaoberať jednotlivými stránkami štátneho rozpočtu. Čiastočne pán poslanec Vaškovič rozobral príjmovú časť. Ja by som možno len pár poznámok doplnila a zaoberala sa trošku výdavkovou časťou. Konštatoval, že je tu tendencia stagnácie, ba možno až poklesu príjmov štátneho rozpočtu. Percentuálne to tak vychádza. Podielovo je to, prirodzene, spôsobené aj určitým nárastom HDP. Podotýkam, že táto tendencia stagnácie je pri pomerne vysokom raste HDP a pri tom, že sa zachováva rovnaká úroveň daňových sadzieb, ba dokonca došlo aj k určitému zvýšeniu daňových sadzieb. Poukážem napríklad na balíček ekonomických opatrení z lanského roku. Mali sme možnosť, aspoň podaktorí, si preštudovať niektoré vládne dokumenty, ktoré hovorili o rizikách rozpočtového hospodárenia a o návrhu opatrení na ich odstránenie. Musím povedať, že aj keď sa už týkajú roku 1998, poukazujú na značnú bezradnosť rezortu, pretože keby som na príjmovej stránke vymenovala, s čím sa tam ráta, tak je to v podstate veľmi všeobecný zámer zvýšiť efektívnosť výberu daní bez toho, ako si to konkrétne rezort predstavuje, a je ťažké si urobiť nejakú reálnu predstavu, že skutočne k niečomu takému dôjde. Takže je možné očakávať, že stagnácia príjmov napriek rastu HDP a neklesaniu daňových sadzieb skutočne bude ďalej pokračovať. Vo výdavkovej časti by som sa chcela dotknúť len zhruba asi dvoch okruhov. Prvý sa veľmi stručne dotýka kapitoly krajských úradov. Nie som odborník na otázky školstva, ale ako poslanec som mala možnosť veľa cestovať, a napokon, nielen ja, ale aj iní poslanci Strany demokratickej ľavice upozorňovali vo výbore Národnej rady na určité hrubé nedostatky, ktoré nastali pri uhrádzaní rôznych druhov prostriedkov v rezorte školstva. Chcem upozorniť, že sa zabudlo na vyčlenenie prostriedkov na mzdy v krajoch Nitra, Banská Bystrica a Prešov. V prvom prípade to predstavovalo 1 100 pracovníkov, v druhom 700, treťom 400 a až po upozorneniach sa uskutočnili určité korekcie. V Košickom kraji došlo dokonca k takej situácii, že školy signalizovali pokles prevádzkových prostriedkov, ktoré sa dostali na úroveň 48 % lanského roku. Znovu chcem povedať, že aj po intervenciách poslancov za SDĽ sa postupom času potom korigovali tieto hrubé chyby, ktoré sa tu urobili a na ktoré základné školy a stredné školy tvrdo doplatili. Tieto korekcie sa v troch takýchto várkach napokon urobili. Žiaľbohu, nie všade sa tieto korekcie urobili. Chcela by som poukázať, že veľmi zlá situácia nastala aj pri uhrádzaní rôznych druhov výdavkov, ktoré sa týkajú pôvodne rezortu ministerstva práce, sociálnych vecí a rodiny, ale potom sa to robilo cez krajské úrady. Konkrétne mám na mysli napríklad ústavy sociálnej starostlivosti. Hovorím o tom z nasledujúceho dôvodu. Ministerstvo školstva, ministerstvo práce, sociálnych vecí - a možno, keby sme pokračovali, našli by sme aj ďalšie, možno, že je to aj ministerstvo kultúry, ale to už neviem naisto - sa tvária, že to už nie je ich záležitosť, že to je záležitosť krajských úradov. Myslím si, že v tomto prípade bude evidentne nutné urobiť určité korekcie aj tzv. kompetenčného zákona, že v konečnom dôsledku to musia byť práve tieto rezorty - ministerstvá -, ktoré budú niesť plnú zodpovednosť za to, ako sa nakladá s prostriedkami, ktoré sa dostávajú cez krajské úrady do jednotlivých inštitúcií, či už sú to školy, alebo spomínané ústavy sociálnej starostlivosti atď. Chcela by som položiť aj otázku, prečo v rezorte kultúry fond Pro Slovakia nevedie svoj účet v Národnej banke Slovenska, keďže by to zo zákona robiť mal. Podrobne by som sa chcela zastaviť pri kapitole Štátny dlh. Pokladám túto kapitolu za jednu z kľúčových aj vzhľadom na to, čo sa tu už pred chvíľočkou povedalo, že vlastne výdavky tejto kapitoly nielenže predstavujú rozsah deficitu štátneho rozpočtu, ale za rok 1997 dokonca absolútnou sumou prekročili deficit štátneho rozpočtu. Skúsme si zopakovať, že výdavky kapitoly Štátny dlh na rok 1997 mali predstavovať 37 mld., čiže to by bol zhruba deficit štátneho rozpočtu. V skutočnosti predstavovali 46,6 mld. a toto navŕšenie výdavkov bolo spojené so zvýšením úrokových sadzieb na štátne pokladničné poukážky, tak ako sme mali možnosť si vypočuť, že ich priemerná výška dosiahla cez 22 %, dokonca pri maximálnej hranici až 41 %. Pri tejto príjmovej stránke tejto kapitoly možno stojí za zmienku aspoň pokles očakávaných príjmov z deblokácií, kde rozpočet predpokladal 3,56 mld. a skutočnosť bola 925 mil. Sk, čo je rozdiel dosť podstatný. Prečo je taká dôležitá táto kapitola? Pretože každým rokom výdavky kapitoly Štátny dlh výrazne zaťažujú výdavkovú stránku štátneho rozpočtu. Chcem len pripomenúť, že výdavky štátneho dlhu na výdavkoch štátneho rozpočtu v roku 1997 predstavovali 18,6 %. A varujúce je práve to, že táto tendencia, tento trend je výrazne narastajúci. Pozrime si napríklad, ako to vyzerá v roku 1998. Určite to potvrdzuje to, čo hovorím. Nárast štátneho dlhu sa odráža na celkovom raste štátnej zadlženosti. Aj vy, pán minister, aj pán podpredseda vlády, často hodnotíte štátnu zadlženosť ako pozitívnu, pretože jej percentuálne vyjadrenie k hrubému domácemu produktu vykazuje mierny pokles. Otázka je, či to bude naozaj aj tak, keď dôjde k tým korekciám HDP, ale to v tejto chvíli nie je dôležité. Dôležité je to, že si treba uvedomiť, že my musíme hodnotiť vývoz štátnej zadlženosti z iných hľadísk, a to predovšetkým z hľadiska výdavkov štátneho rozpočtu, tak ako som to už naznačila, a z hľadiska schopnosti štátnej dlhovej služby, resp. štátu uhrádzať svoje záväzky, či už sú to záväzky doma, alebo záväzky v zahraničí. Štátny dlh za rok 1997 vzrástol o 16,6 mld. korún. Uviedli ste, a uvádza to aj správa o štátnom záverečnom účte, že celkový štátny dlh za rok 1997 dosiahol 134,9 mld. korún. Priznám sa, sledujem túto sumu každý rok, bola som prekvapená, pretože k 31. 12. 1993 štátny dlh dosiahol 134,6 mld., k 31. 12. 1996 dosiahol 142,5 mld., a zrazu v tom, čo sme dostali do rúk, sme si prečítali, že k 1. 1. 1997 bol štátny dlh 118,4 mld. Vy ste to napokon vysvetlili, že ste nezahrnuli do toho dlh, ktorý má Slovenská republika voči ŠBČS vo výške 24,5 mld. Je to otázka, či to tam zahrnúť, alebo nezahrnúť vzhľadom na to, že ešte k vyrovnaniu tejto položky nedošlo. Zrejme korektné by bolo, aby sme to tam zahrnuli bez ohľadu na to, ako sa to potom dorieši. Znamená to, že ak by sme zohľadnili aj túto sumu, celkový štátny dlh by dosiahol výšku 158 mld. korún. Bez ohľadu na to, či to zohľadníme, alebo nie, došlo tu teda k výraznému nárastu. A tu si treba povedať, že takýto trend, ak bude pokračovať, myslím si, že už dnes sme sa dostali na určité hraničné možnosti, ale ak bude pokračovať, tak to bude skutočne mimoriadne nepriaznivé. Pritom chcem povedať, že nie je tu zďaleka všetko zahrnuté. Nie je tu napríklad zahrnutý ani záväzok Slovenskej republiky, ktorý je v súvislosti so Slovenskou inkasnou jednotkou, a. s., ktorej jediným akcionárom je Ministerstvo financií Slovenskej republiky. A znovu neviem, ako sa to dorieši, ale myslím si, že korektné by bolo minimálne o tom uviesť určitú poznámku. Správa o štátnom záverečnom účte uvádza prehľad štátnych záruk za bankové úvery, ktoré prevzala vláda Slovenskej republiky v roku 1997. Je tu určitá nezrovnalosť so správou Najvyššieho kontrolného úradu k vami predloženej správe. Správa Najvyššieho kontrolného úradu uvádza ešte aj prevzatie štátnej záruky za Železnice Slovenskej republiky k 11. 11. 1997. To bolo uznesenie vlády. Tento úver bol poskytnutý vo výške 5,5 mld. korún, ale táto záruka na tento úver nie je uvedená v materiáli, ktorý nám poskytlo ministerstvo financií, to znamená v návrhu štátneho záverečného účtu. Rada by som vedela prečo. Vláda Slovenskej republiky prevzala záruky za nové bankové úvery - podľa údajov v tejto správe vo výške 2,06 mld. V prípade, že by sme tam mali zahrnúť aj bankovú záruku na úver železnice, vzrástlo by to na 7,9 mld. korún, ale ak je to tak, v tomto prípade nebol dodržaný zákon o rozpočtových pravidlách, a to § 46 ods. 4, ktorý hovorí, že súhrn splátok novoposkytnutých štátnych záruk, teda splátok a novoposkytnutých štátnych záruk nesmie presiahnuť 15 % rozpočtového príjmu štátneho rozpočtu, a to je zhruba asi 2,7 mld. korún. Takže by som prosila vysvetliť, ako to vlastne vyzerá. Bohužiaľ, začína sa, nie začína, ale pokračuje uplatňovanie aj istého ďalšieho spôsobu obchádzania zákona o rozpočtových pravidlách k paragrafu, ktorý som citovala. Robí sa to takým spôsobom, že sa preklasifikúvajú štátne záruky na návratné finančné výpomoci. Stalo sa to aj v rozpočte v roku 1997. K 31. 12. sa touto operáciou dosiahlo to, že sa uvádzajú štátne záruky iba vo výške 2,179 mld. a ten rozsah preklasifikovaných štátnych záruk do návratných finančných výpomocí predstavoval až 3,258 mld. korún. Chcem podotknúť, že v tom boli preklasifikované štátne záruky z roku 1995, z roku 1996, ale aj niektoré už poskytnuté za rok 1997. Navyše ešte treba povedať, že mnohé z týchto záruk evidentne budú predstavovať rast zadlženosti štátu v nasledujúcich rokoch. Myslím, že na tom sa zhodneme vzhľadom na to, že inštitúcie, podnikateľské subjekty, ktorým boli poskytnuté, nebudú schopné s najväčšou pravdepodobnosťou tieto bankové úvery uhrádzať. Ja sa ešte potom k istému odhadu tohto čísla dostanem. Upozorňujem na to, že tá tendencia, ktorú v poslednom čase vláda Slovenskej republiky, a to už prechádza aj do tohto roku, sleduje, že sa vo veľkom rozsahu poskytujú štátne záruky - len za posledné obdobie ďalšia štátna záruka na Vodohospodársku výstavbu, Imunu Šarišské Michaľany atď. je práve z hľadiska zložitosti návratu týchto bankových úverov veľmi riskantná. V úvodnom slove sme si mali možnosť vypočuť hodnotenie vývoja štátnych aktív a pasív. Chcela by som len zopakovať to, čo správa uvádza, že tento vývoj nie je priaznivý, pretože v porovnaní so stavom k 1. 1. 1997 sa pozícia štátu zhoršila. Chcem len uviesť, že celkové saldo k 31. 12. 1997 predstavuje 28,7 mld. a zmena za rok 1997 predstavuje zhoršenie o viac ako 10 mld. Sk. Vieme, s čím je to spojené. Je to spojené s nárastom zadlženosti, s úvermi, ktoré sa vlani zobrali. Ak však berieme do úvahy, že vývoj štátnych aktív a pasív odráža aj majetkovú, aj finančnú pozíciu vládneho sektora a že dochádza k zhoršovaniu bilancie štátnych aktív a pasív a dochádza k zhoršovaniu a narastaniu zadlženosti, možno povedať, že v minulom roku Slovenská republika skutočne výrazne žila na úkor budúcnosti. A myslím si, že to je veľmi nepriaznivý ukazovateľ hospodárenia štátneho rozpočtu za minulý rok. Dovoľte mi ešte stručne sa zmieniť o tom, akú úlohu zohral štátny rozpočet ako nástroj hospodárskej politiky vlády za minulý rok. Ja to naozaj zužujem len na rok 1997, pretože budeme mať možnosť hodnotiť, aspoň dúfam, štvorročné obdobie pri inej príležitosti. Štátny rozpočet bol zostavený za určitých predpokladov, ktoré sa týkali rastu HDP, inflácie, miery nezamestnanosti. Keď porovnávame predpoklady so skutočnosťou, k určitým odchýlkam došlo. Pri HDP ešte si musíme počkať na definitívny výrok Štatistického úradu, pretože pokiaľ by sa potvrdili určité nezrovnalosti, tak by sa korigoval rast HDP zo 6,5 na 5,7 %. Pri inflácii, myslím si, že zámery štátneho rozpočtu sa najviac priblížili k reálnemu stavu. Žiaľbohu, najhoršia situácia je pri miere nezamestnanosti, kde predpokladanú mieru nezamestnanosti 11 - 12 % sa zďaleka nepodarilo dosiahnuť, pretože bola 13 %, a nepodarilo sa dosiahnuť ani niektoré odvodené zámery, ktoré sa týkali poklesu deficitu bežného účtu. K tomu sa ešte o chvíľočku dostanem. Štátny rozpočet bol postavený aj na istých predpokladoch, ktoré sa týkali vývoja podielu konečnej spotreby domácností, štátu a tvorby fixných investícií na štruktúre použitia hrubého domáceho produktu. Z týchto zámerov sa tiež nie všetko podarilo splniť. Chcem poukázať, že nepodarilo sa dosiahnuť, tak ako sa predpokladalo, aby nastal mierny rast konečnej spotreby domácností. Žiaľ, naopak, došlo k poklesu zo 49,1 na 48,9. Zmiernil sa a trošku došlo aj k poklesu konečnej spotreby vládneho sektora, jeho podielu na HDP, ale nastal veľmi výrazný rast tvorby fixného kapitálu. Čísla, ktoré sa uvádzajú, zrejme tiež bude potrebné ešte korigovať, predpokladám, že tá korekcia z dnešných 38,6 % vyskočí asi niekde na 40 %. Slovenská republika sa stala vlastne unikátnym štátom s najvyššou tvorbou hrubého fixného kapitálu. Chcem len podotknúť, že ani v období najvyššieho extenzívneho rastu v minulom režime Slovenská republika nikdy nedosahovala takúto mieru investícií na HDP. A jednoznačné je jedno, že takáto miera investícií je neudržateľná a odráža sa v klesajúcej efektívnosti rastu a nežiaducej štruktúre rastu hrubého domáceho produktu. V čom je neudržateľná a v čom sme sa už mali možnosť presvedčiť, kde sú jej veľké riziká a ohraničenia? Predovšetkým v raste zahraničnej zadlženosti. Je potrebné sa o nej zmieniť, aj keď predstavuje súčasť celkovej zadlženosti. Ale tu treba osobitne uviesť, že v minulom roku ste hľadali rôzne dôvody, prečo dochádza k rastu deficitu bežného účtu. A ukázalo sa, že tie dôvody, na ktoré ste poukazovali, kde ste prijímali určité hospodársko-politické rozhodnutia, neboli tými pravými dôvodmi. Hlavným dôvodom, prečo došlo, prečo dochádza k rastu zahraničnej zadlženosti, prečo dochádza k rastu deficitu, resp. k zhoršovaniu deficitu bežného účtu - v roku 1997 to bolo výrazné zhoršenie -, treba hľadať skutočne v tvorbe fixného kapitálu, v jeho štruktúre a v jeho nízkej, veľmi nízkej efektívnosti. Štátny rozpočet k tomu výrazne prispel. Prispel k tomu dokonca prekročením kapitálových výdavkov o 10 mld., ale, samozrejme, prispel k tomu nie priamo štátny rozpočet, ale mimorozpočtové prostriedky, ktoré sa použili na financovanie politík, vládnych politík, najmä vo sfére dopravy, vo sfére výroby a rozvodu elektrickej energie a vody a vo sfére verejnej správy. Chcem len podotknúť, že verejná správa v minulom roku "zožrala", teda investície na verejnú správu v minulom roku predstavovali 32 mld. Sk. Rast zahraničnej zadlženosti bol spôsobený aj tým, že práve investície, ktoré išli do verejných výdavkov, vytláčali - nie je to nič nové - podnikateľské investície. Samozrejme, mali aj dôsledky priamo na štátnu dlhovú službu, zdražovali domáce úvery do tej miery, že tie podniky, ktoré boli schopné získať zahraničné úvery, snažili sa získať úvery v zahraničí. A to sa potom odrazilo v raste zahraničnej zadlženosti. Takže sa stalo, že zahraničný dlh k 31. 12. 1998 vzrástol až na 10,7 mld. USD. <vocal type="noise"><desc>Hlas zo sály: K 31. 12. 1997.</desc></vocal> Prosím? Áno, pardon, 1997. Ďakujem pekne. Aj keď sa uvádza, že to treba rozdeliť do dvoch častí 9,8 mld. plus 800 mil. USD, čo bola určitá operácia - nechcem o tom detailnejšie hovoriť -, zahraničný dlh vládneho sektora dosiahol 1,7 mld. USD. Zdalo by sa - áno, došlo dokonca k istému poklesu -, že nie je veľmi vážny. Chcem ale upozorniť, že veľká časť týchto zahraničných úverov sa znovu získala garanciou vlády a odhaduje sa, že to prestavuje zhruba až 50 - 60 % strednodobého a dlhodobého dlhu podnikateľských subjektov, čo je 2 mld. USD. A treba to jednoducho chápať ako určitý potenciálny záväzok vlády na nasledujúce roky. Takže aj z tohto hľadiska, aj keď hovorím, že hlavný nárast zahraničnej zadlženosti je v podnikateľskom sektore, nemožno prižmurovať oči, že zrejme bude veľmi reálne ohrozovať aj zahraničnú zadlženosť vládneho sektora. Veľmi riskantné je aj to, že až 43,4 % z tohto zahraničného dlhu predstavuje krátkodobý dlh. Myslím si, že dôsledky na potreby devízových rezerv sú známe. Myslím si, že ťažko sa tešiť z toho, že devízové rezervy nám vzrástli vďaka tomu, že sme zobrali zahraničné úvery. Fakt je taký, že Slovenská republika sa dostáva medzi štáty s vysokou zahraničnou zadlženosťou na obyvateľa, že kým v roku 1994 na hlavu predstavoval zahraničný dlh 808 USD, v roku 1997 - aj v prípade, že by som zohľadnila určité korektúry, ktoré tam nastali, či už sú oprávnené, alebo nie - už predstavuje 1 867 USD na obyvateľa. Uviedla som, že politika, ktorej súčasťou je štátny rozpočet ako nástroj hospodárskej politiky, mala za následok rast zahraničnej zadlženosti, sa okrem toho odrazila aj v raste deficitu bežného účtu. A chcela by som ešte k tomu uviesť aspoň zo dve-tri slová. V roku 1996 výsledky bežného účtu platobnej bilancie boli historicky najhoršie. Deficit bežného účtu dosiahol 11,2 % z hrubého domáceho produktu. Boli to najhoršie výsledky, aké sa dosiahli v transformujúcich sa štátoch. Dokonca horšie ako v Česku, keď vieme, že v Česku vlastne práve tieto výsledky motivovali potom to, čo sa odohralo v máji 1997 a v takej slabšej podobe aj v Slovenskej republike. Na rok 1997 v dôsledku administratívnych opatrení vlády - zavedenie dovoznej prirážky, predtým dovozné depozitá, rozšírenie certifikátov a tak ďalej - a v dôsledku opatrení Národnej banky Slovenska došlo k určitému zlepšeniu vo vývoji deficitu bežného účtu. Znovu som ale na pochybách a nielen ja, ako vlastne tie konečné čísla za rok 1997 budú vyzerať. Pokiaľ by sa neuskutočnili tie metodické korekcie, na ktoré upozorňuje Štatistický úrad, zhruba by to bolo asi 6,9 %, pokiaľ sa ukáže opodstatnenosť potreby týchto metodických korekcií, dostali by sme sa k číslu 9,2 %. To je číslo skutočne veľmi zlé, veľmi zlé práve z hľadiska toho, že korekcie, ktoré sa urobili, opatrenia, ktoré sa urobili v roku 1997, boli opatrenia nákladné aj z hľadiska ďalšieho rozvoja slovenského hospodárstva, a napokon sa ukázala ich veľmi nízka účinnosť. Chcela by som v tejto súvislosti poukázať aj na to, že jedno z tých opatrení bolo aj zavedenie mzdovej regulácie. A aj pri tomto opatrení sa argumentovalo vlastne tým, že je to rast konečnej spotreby domácností, ktorý vyvoláva hlavný atak na dovozovú stránku zahraničnoobchodnej bilancie. Ale ukázalo sa, že napokon pri zmiernenom raste konečnej spotreby domácností vývoj miezd vo vzťahu k produktivite práce sa vyvíja úplne inak, že je tu predstih rastu produktivity práce k rastu miezd v národohospodárskom meradle, i keď v odvetviach je to diferencované, napriek tomu ten vývoj za prvý polrok 1998 sa nezlepšil. To len ukazuje na to, že zrejme opatrenia, ktoré uskutočnila vláda v minulom roku, sa ukázali ako veľmi nízko efektívne a že je potrebné hľadať iné opatrenia. Myslím si, že aj to je dôležité pri prerokúvaní štátneho záverečného účtu za rok 1997. Na záver by som uviedla len to, čo tu už odznelo, nič nové nepoviem: Za roky 1995 - 1998 najlepšie výsledky Slovenská republika z hľadiska rozpočtového hospodárenia, ale aj z hľadiska celkových verejných financií dosiahla v roku 1995. V roku 1995, keď sme dosiahli zatiaľ jedinýkrát v našej histórii fiškálny prebytok. Zhruba sa rovnal 0,5 %, môžeme sa sporiť o desatinky. <kinesic type="applause"><desc>Potlesk.</desc></kinesic> Áno, myslím si, že toto si skutočne zasluhuje potlesk. Som veľmi rada, že sme prispeli k tomu aj svojou politikou v roku 1994. Pokiaľ by ste trošku týmto veciam rozumeli, tak by ste vedeli, že je to tak. <vocal type="noise"><desc>Ruch v sále.</desc></vocal> Bohužiaľ, výsledky v rokoch 1996, 1997 a to, čo nás pravdepodobne čaká v roku 1998, budú oveľa horšie ako v roku 1995. Začiatok tohto nepriaznivého vývoja bol v roku 1996 v zákone o štátnom rozpočte na rok 1996 a zatiaľ to kulminovalo v štátnom rozpočte na rok 1997. Rozpočet na rok 1998 bol z tohto hľadiska zostavený trošku racionálnejšie. Aké budú jeho výsledky, je ešte otázkou. V každom prípade možno povedať, že celkové výsledky za roky 1995 až 1998 prispejú k zhoršeniu zahraničnej zadlženosti, prispeli k zhoršeniu celkovej štátnej zadlženosti veľmi výrazným podielom a budúca vláda, ktorá nastúpi po voľbách, bude sa musieť vedieť s týmto vyrovnať, ale vonkoncom to nebude mať ľahké. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u816" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u816.p1">Ďakujem pani poslankyni Schmögnerovej. Prosím predsedu výboru pre financie, rozpočet a menu. Nech sa páči, ešte pán poslanec Košnár.</seg>
            </u>
            <u xml:id="ParlaMint-SK_1998-06-30-t1m49.u817" who="#JozefKošnár.1933" ana="#regular">
               <seg xml:id="ParlaMint-SK_1998-06-30-t1m49.u817.p1">Ďakujem za slovo. Kolegyňa Schmögnerová a pred ňou pán poslanec Vaškovič oprávnene konštatovali tendenciu v stagnácii príjmov štátneho rozpočtu vo vzťahu k iným makroekonomickým agregátom. Udivuje ma, že štátny záverečný účet ako celok, aj jeho kapitola Všeobecnej pokladničnej správy príjmovej stránke štátneho rozpočtu venujú, podľa mňa, neprimeranú pozornosť. Príjmy štátneho rozpočtu boli naplnené zhruba na 94,5 %, ale niektoré druhy príjmov štátneho rozpočtu, osobitne daň z príjmov právnických osôb bola naplnená len na 58 %. Dani z príjmov právnických osôb, ktorá mala priniesť 26 % daňových príjmov štátneho rozpočtu, ale v skutočnosti priniesla len 16 % príjmov štátneho rozpočtu, je v štátnom záverečnom účte venovaných slovom a písmom 22 riadkov. Očakával som, že v kapitole Všeobecná pokladničná správa bude podrobnejšie zdôvodnenie. Je tam 30 riadkov, na ktorých sa opakujú, alebo na ktorých sa konštatujú príčiny, ktoré zďaleka nie sú adekvátne. Chcem sa teda spýtať: Akú reálnu váhu majú faktory, ktorými argumentuje ministerstvo financií či vláda pri nenaplnení príjmov dane z príjmu právnických osôb? Akú váhu majú jednotlivé faktory - metodické zmeny, banka atď. - na výpadku týchto príjmov? Chcem ešte povedať iba toľko, že je nepochopiteľné, že výnosy...</seg>
            </u>
            <u xml:id="ParlaMint-SK_1998-06-30-t1m49.u818" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u818.p1">Ďakujem. Prešli dve minúty. Prosím pána poslanca Lysáka.</seg>
            </u>
            <u xml:id="ParlaMint-SK_1998-06-30-t1m49.u819" who="#LadislavLysák.1933" ana="#regular">
               <seg xml:id="ParlaMint-SK_1998-06-30-t1m49.u819.p1">Ďakujem pekne, pán podpredseda. Dámy a páni, myslím si, že všetci sme čakali od pani kolegyne Schmögnerovej, po takom rozsiahlom elaboráte, trošku ucelenejší záver. Nemôžeme predsa zostať pri tom a nechať bokom takú konštatáciu, že za roky 1995 - 1998 došlo iba k celkovému zhoršovaniu a zvyšovaniu zadlženosti. Ekonóm, ak si chce robiť nároky na objektívnosť, musí brať predsa celý vývoj komplexne. Toto si myslím, že je treba nielen v tomto prípade, ale aj v ďalších uvádzať. Ak boli kedysi kritiky...</seg>
            </u>
            <u xml:id="ParlaMint-SK_1998-06-30-t1m49.u820" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u820.p1">Ďakujem. <vocal type="noise"><desc>Hlas poslanca Lysáka.</desc></vocal> Nedohovoril si? Áno, ešte máš čas.</seg>
            </u>
            <u xml:id="ParlaMint-SK_1998-06-30-t1m49.u821" who="#LadislavLysák.1933" ana="#regular">
               <seg xml:id="ParlaMint-SK_1998-06-30-t1m49.u821.p1">Ďakujem pekne. Len chcem veľmi stručne povedať, že ak toto nebudeme brať do úvahy, že tu boli založené ďalšie veľmi koncepčné reštrukturalizačné programy, tak je to neucelené. A ja si myslím, že k tomu sa určite ešte vrátime. Ďakujem.</seg>
            </u>
            <u xml:id="ParlaMint-SK_1998-06-30-t1m49.u822" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u822.p1">Ešte ak dovolíte, pán profesor Baránik, dovoľ mi povedať jednu poznámku. Som skutočne veľmi rád, že táto rozprava sa deje na vyslovene vysokej odbornej úrovni, ale chcem k tomu čosi povedať. Pri modelovaní alebo konštruovaní vízií alebo prognóz, alebo oceňovania skutočnosti nemôžem prispôsobovať svoje závery raz tak, že napríklad o miere investícií hovorím ako o negatívnom faktore povedzme vo vzťahu k hrubému domácemu produktu, mám na mysli posledný rok, a keď hovorím o roku 1995 ako o najvynikajúcejšom, tam sa už miery investície nedotknem, pretože bola podstatne nižšia. Čiže len chcem povedať, že nemôžem vytrhávať určité kritériá, určité východiská, a vtedy, keď sa mi to hodí. Napríklad vyslovene miera investícií je rozhodujúca aj v súvislostiach prijatých úverov, aj v súvislostiach, či prijaté úvery sa dostanú do príjmu, alebo nie. Nechcem o tom dlho hovoriť, lebo mohli by sme diskutovať, ale mňa to ozaj veľmi teší, že diskusia je na vysoko odbornej úrovni, len nemôžeme porovnávať určité obdobia, mám na mysli rok 1995, o ktorom sa hovorí ako o najlepšom, a roky 1996 a 1997 ako najhoršie. Samozrejme, že sme sa museli zadlžiť. Štátny dlh vzrástol. Iná vec je, že je to zamerané na dlhodobé investície, ale to sa inak môže povedať. Ale nemôžem v jednom prípade urobiť to, že zoberiem rast miery investícií a jeho vzťah k hrubému domácemu produktu, ale vo východiskovom to neurobím. To nie je celkom objektívne. Ďakujem. Pán profesor Baránik.</seg>
            </u>
            <u xml:id="ParlaMint-SK_1998-06-30-t1m49.u823" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u823.p1">Vážený pán podpredseda Národnej rady, vážený pán minister, vážené kolegyne a kolegovia, na úvod by som chcel povedať to, čo by sa patrilo povedať na záver, a to na základe analýzy doterajšieho vývoja našej ekonomiky od päťdesiateho roku. Treba úprimne povedať celkom jednoznačne, že obdobie rokov 1994, 1995, 1996 a 1997 je štvorročné obdobie najefektívnejšie z doterajšieho vývoja, pretože došlo k vyváženému rastu ekonomiky, ale súčasne dochádzalo k rastu aj životného štandardu, to znamená, že rástli mzdy, rástli dôchodky atď. Takéto obdobie sme nemali. Mali sme aj obdobia, keď rýchlejšie rástol národný dôchodok, alebo hrubý spoločenský produkt, ale stagnovali príjmy obyvateľstva a stagnovali aj dôchodky. Preto sa aj z tohto pohľadu treba dívať na hodnotenie tejto správy o plnení štátneho rozpočtu. Rozpočtová politika na tento rok mala niekoľko prioritných úloh. Prvou z nich bola podpora rozvojových investičných aktivít. Tým, že došlo k prekročeniu, alebo prudkému rastu investícií, sa jednoznačne potvrdzuje, že táto úloha sa úspešne plnila. Mne sa zdá, že údaje sú trošku nadsadené v tom zmysle, že podľa metodiky sa v súčasnosti do investícií počítajú aj predmety spotreby. To znamená, podnikatelia, aj autá, ktoré slúžia aj na osobné účely, sa zahrňujú do investičných nákladov. Tým je tento problém nadsadený, pretože ak urobíme analýzu štruktúry investícií, tak zistíme z toho to, že podiel samotných rozvojových investícií nie je úmerný rastu celkového objemu investícií. Druhá úloha je podpora sociálnej politiky. Aj tu treba povedať, že v posledných rokoch, vrátane minulého roku, došlo k rastu príjmov v sociálnej oblasti, a to predovšetkým dávok zo sociálnej politiky, ale rástli aj dôchodky. Rýchlejšie rástli mzdy, ktoré vytvárali predpoklady na rast týchto dvoch parametrov. Ďalej dochádzalo k podpore infraštruktúry a bytovej výstavby. Tu sa vytvárajú predpoklady na to, aby budúci rozvoj mohol prebiehať úspešnejšie. Súčasne sa to prejavuje aj vo zvýšení podielu stavebníctva, hlavne jeho efektívnosti v tom zmysle, že sa podstatne alebo najvýraznejšie zvýšil podiel pridanej hodnoty práve v stavebníctve. A to treba považovať za veľmi pozitívnu črtu doterajšieho vývoja. Samozrejme, stavebníctvo okrem toho malo multiplikačný efekt na ostatné odvetvia národného hospodárstva. Z tohto aspektu sa zámery rozpočtovej a finančnej politiky splnili. Ako štvrtý bod bola podpora rozvojových programov. Aj tu sa podarilo zámery posunúť dopredu, a tým sa vytvárajú predpoklady na úspešný budúci vývoj. Vzhľadom na to, že pán minister urobil hlbokú analýzu rozpočtovej politiky, nechcel by som sa podrobnejšie niektorými parametrami tejto rozpočtovej politiky zapodievať. Popri všeobecných ukazovateľoch, ktoré charakterizujú vývoj ekonomiky, treba osobitne spomenúť, že sa nedarí znižovať úroveň nezamestnanosti. K tomu prispieva aj naša sociálna politika s vysokou úrovňou sociálnych dávok, ktorá prispieva k tomu, že si vychovávame vrstvu obyvateľstva, ktorá nemá záujem práve z tohto dôvodu pracovať. A v niektorých prípadoch je to nepríjemné, má to ekonomické dôsledky a zrejme bude potrebné urobiť nejaké opatrenia reštriktívneho charakteru práve v tejto oblasti, pretože v niektorých prípadoch v dôsledku sociálnych dávok stúpa napríklad chorobnosť. Napríklad zúčastnil som sa rokovania na ministerstve hospodárstva, tam generálny riaditeľ podniku Siemens Michalovce spomínal, že v ich podniku sa úroveň chorobnosti v niektorých mesiacoch udržiava na úrovni 39 %, ohrozuje to existenciu podniku, a to len z toho dôvodu, že sú relatívne vysoké sociálne dávky. A ak si pracovník má možnosť ešte privyrobiť, tak má väčší efekt, ako keď je v práci. V tomto treba skutočne urobiť poriadok. K pozitívnym charakteristikám vývoja ekonomiky v minulom roku patrí predovšetkým rast podielu pridanej hodnoty v priemysle, stavebníctve a poľnohospodárstve, pričom rast podielu pridanej hodnoty bol násobkovo vyšší ako celkový objem priemyselnej produkcie, čo je zvlášť pozitívne. A ak sa na tento problém dívame zo širšieho hľadiska, to znamená, že táto pozitívna črta rastu efektívnosti priemyselnej produkcie sa v tomto roku prejavuje práve zvýšeným tempom rastu priemyselnej výroby. Druhou pozitívnou črtou v tomto zmysle je predstih rastu produktivity práce pred mzdami. Je to prvý rok, keď sa skutočne podarilo prelomiť doterajšie tendencie, ktoré smerovali k sústavnému rýchlejšiemu rastu miezd ako produktivity práce. Ďalej, podarilo sa zvýšiť objem vývozu, ktorý vzrástol o 9,2 %, dovoz len o 1,2 %, ale napriek tomu, napriek podstatnému zvýšeniu rastu vývozu je deficit v platobnej bilancii relatívne vysoký, to znamená z hľadiska ekonomiky neúnosný. Z hľadiska sektorovej štruktúry na rast výkonnosti ekonomiky mali najväčší vplyv služby, osobitne služby obchodu, a tým sa znížil podiel priemyslu. Toto sa dá považovať tiež za pozitívnu črtu. Ale vzhľadom na to, že v službách nerástol podiel pridanej hodnoty, by som to za významnú črtu nepovažoval. Zabudol som na úvod povedať, aby som reagoval na to, čo hovorila pani kolegyňa Schmögnerová, že som dnes ráno konzultoval s pracovníkmi a s podpredsedom Štatistického úradu a pýtal som sa ho, aká je posledná informácia o tom, ako sa vyvíjali parametre ekonomiky v minulom roku. Povedal mi toľko, že prvé informácie, ktoré získali z Colnej správy, ukazovali, že pravdepodobne došlo k menšiemu výkonu ekonomiky v zahraničnom obchode, ako sa dosiaľ evidovalo, ale ďalšie informácie sú také, že možno to nebude pravda a že pôvodný údaj bude pravdivý. Ale nič viac o tom nevedia, závisí to od toho, ako budú prebiehať ďalšie práce na skúmaní tohto problému. Takže by som zatiaľ z toho nerobil žiadne závery, pokiaľ nemáme skutočne istotu, že táto prvá informácia je pravdivá. Vývoj ekonomiky je vždy závislý od toho, aké zdroje peňazí sú k dispozícii. Vzhľadom na situáciu, ktorá sa vytvorila v ekonomike, aj keď podiel úspor obyvateľstva sa zvýšil oproti predchádzajúcim rokom, napriek tomu celkové finančné zdroje našej ekonomiky boli nižšie, ako boli požiadavky investorov, to znamená, že úspory kryli investície len na 76 %, zvyšok bolo potrebné získať zo zahraničia. Na to vplývali známe skutočnosti, o ktorých zrejme budeme hovoriť pri hodnotení menovej politiky, nechcel by som sa o tom bližšie zmieňovať. To potom znamená, že bol nedostatok vlastných zdrojov a bolo potrebné prijímať, resp. čerpať úvery v zahraničí, aby sme mohli refinancovať potrebné finančné aktivity. Táto situácia viedla k tomu, že sa zvyšovala cena peňazí. Samozrejme, to nebola jediná príčina, pretože tých príčin, prečo vzrástla cena peňazí, bolo niekoľko. Ani v tomto roku rozpočtovou a menovou politikou sa nepodarilo hlbšie zasiahnuť do narušeného toku peňazí. Zrejme si to vyžiada úpravu niektorých legislatívnych noriem. Týka sa to aj relatívne vysokého podielu priamych platieb. Domnievam sa, vážené kolegyne a kolegovia, že skutočne v tomto zmysle je potrebné urobiť ráznejšie opatrenia, aby sme tomuto neduhu našej ekonomiky, ktorý sa udržuje na relatívne vysokej úrovni, predišli. K príjmovej časti štátneho rozpočtu by som chcel povedať len toľko: napriek rastu príjmov o 9,7 mld. Sk máme relatívne nízky prírastok daňových príjmov vo vzťahu k tvorbe HDP. Prejavuje sa to jednak v podiele dane z pridanej hodnoty, ktorú sa v podstate skoro na 100 % podarilo naplniť, ale domnievam sa, že tento podiel je relatívne malý. A jednou z príčin, prečo je to tak, je aj to, že sú vysoké vrátky dane z pridanej hodnoty. A pri vrátkach dane z pridanej hodnoty - podľa informácií, aké máme z daňových úradov - dochádza k značným únikom, pretože vznikol celý rad firiem, ktoré sa osobitne špecializujú na vyberanie vrátok dane z pridanej hodnoty, a zatiaľ daňové úrady nie sú tak vybavené, aby boli schopné odhaliť každý takýto podvod. Druhý problém, ktorý je v príjmovej časti, je výber spotrebných daní. Aj tu sa domnievam, že by bolo potrebné zefektívniť prácu daňových úradov, pretože spotrebná daň sa týka tvorcov produkcie a tí sú známi. Ak by bol lepší dohľad, nemuselo by dochádzať k únikom tejto dane. Pri dani z príjmu právnických osôb treba úprimne povedať, že predstavuje relatívne vysoké daňové zaťaženie našej podnikateľskej sféry. Ak chceme, aby naše podnikateľské subjekty viac investovali, ako je to v súčasnosti, nie je iné riešenie, ako znížiť daňové zaťaženie podnikateľských subjektov. Samozrejme, tento problém sa dá riešiť len prestavbou daňového systému. Aká by mala byť tá prestavba daňového systému, to treba ešte domyslieť, pretože robiť zásahy do daňového systému je príliš komplikované a každý neuvážený zásah znamená poškodenie buď podnikateľských subjektov, alebo štátneho rozpočtu. Vo výdavkovej časti štátneho rozpočtu pre ilustráciu spomeniem, že najväčšie výdavky štátneho rozpočtu sú na školstvo, na druhom mieste je to obrana a na treťom mieste sociálne zabezpečenie. Relatívne vysoký podiel výdavkov štátneho rozpočtu je do sociálnej sféry. Štátny dlh v minulom roku predstavoval 156,9 mld. Sk, je to 24 % z hrubého domáceho produktu. Ak som pozeral správu o menovom vývoji, tak podľa toho, ako je tam uvedená informácia za ostatné krajiny, zaraďujeme sa na posledné priečky medzi krajinami Európy, pretože prevažná väčšina krajín má podstatne vyšší podiel verejného dlhu na hrubom domácom produkte, ako má naša republika. K štátnemu dlhu treba povedať ešte toľko, že dlh vlády a Národnej banky v minulom roku klesol. Stúpol dlh podnikovej sféry, nepovažujem to za negatívnu črtu. V tomto období to považujem práve naopak za pozitívnu črtu, pretože vytvára predpoklady na budúci ekonomický rozvoj, pretože prakticky všetky prostriedky, ktoré takto plynú do ekonomiky, sa používajú na investičný rozvoj a investičný rozvoj vytvára predpoklady na budúci vývoj. Záverom, aby som nepredlžoval, treba povedať, že rozpočtová politika v minulom roku zohrala pozitívnu úlohu tým, že prispela k zdokonaleniu trhových podmienok, upevneniu sociálnych istôt obyvateľstva a prispela taktiež k zdokonaleniu, resp. k zlepšeniu ekonomickej situácie. Pravidlá riadenia rozpočtovej politiky boli dodržané. Svedčí o tom skutočnosť, že výdavky sa prekročili len o prírastok príjmov. To znamená, že schodok zostal taký, aký predpokladal schválený štátny rozpočet. Chcel by som ešte reagovať na niektoré poznámky, ktoré uviedol pán kolega Vaškovič a pani kolegyňa Schmögnerová. Najprv na pani kolegyňu Schmögnerovú. Viete, pani kolegyňa, váš dojem o tom, či bol dostatočný priestor na preštudovanie tohto materiálu, nie je celkom objektívny, pretože to závisí aj od toho, kedy si vyzdvihneme materiály. A potom sa nám vytvorí väčší priestor na preštudovanie tohto materiálu. Žiaľ, máme takýchto kolegov poslancov, ktorí ešte ani do dnešného dňa si nevybrali podkladové materiály na súčasné rokovanie pléna Národnej rady. Tak potom neviem, ako sa môžu kvalifikovane vyjadrovať. Samozrejme, tí, o ktorých to hovorím, tu nie sú, ale vy patríte medzi tých, ktorí si tiež neskoro vyberajú podkladové materiály.</seg>
            </u>
            <vocal type="noise">
               <desc>Hlasy v pléne.</desc>
            </vocal>
            <u xml:id="ParlaMint-SK_1998-06-30-t1m49.u824" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u824.p1">Vážení kolegovia, najmä kolegovia, prosím vás, ešte vydržte. Mám len jednu poznámku. Určite, že pán minister bude reagovať aj na vystúpenie pani poslankyne Schmögnerovej, aj pána poslanca Vaškoviča. Veľmi by som pekne prosil, aby sme mu nechali priestor.</seg>
            </u>
            <u xml:id="ParlaMint-SK_1998-06-30-t1m49.u825" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u825.p1">Áno. Chcel by som ešte uviesť jednu poznámku, a to sú daňové nedoplatky a úsilie neplatiť dane. Treba úprimne povedať, že u malých podnikateľov je veľké úsilie utopiť zisk v nákladoch, a to z jedného dôvodu, aby nemuseli platiť preddavky na daň z príjmov. Myslím si, že tu negatívnu úlohu zohrávajú aj audítori a daňoví poradcovia, ktorí v rozpore so svojou cťou, morálkou a pravidlami radia podnikateľským subjektom, ako majú robiť úniky daní. Myslím si, že týmto sa budeme musieť osobitne zapodievať a bude potrebné vrátiť sa k zákonom, ktoré upravujú činnosť audítorov a daňových poradcov. Vážené dámy a páni, vzhľadom na to, že rozpočtové hospodárenie v minulom roku prispelo k upevneniu sociálnych istôt a k zdokonaleniu a zefektívneniu našej ekonomiky, odporúčam, aby sme štátny záverečný účet v takejto podobe, ako ho predložil pán minister, schválili. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u826" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u826.p1">Ďakujem pánu spoločnému spravodajcovi. Ešte sa hlási poslanec Košnár s poznámkou.</seg>
            </u>
            <u xml:id="ParlaMint-SK_1998-06-30-t1m49.u827" who="#JozefKošnár.1933" ana="#regular">
               <seg xml:id="ParlaMint-SK_1998-06-30-t1m49.u827.p1">Ďakujem za slovo. Veľmi krátko. Pán predseda Baránik hovoril o tom, že posledné hodnotené obdobie je obdobím, keď bol najvyváženejší hospodársky rast a prejavoval sa aj v raste životnej úrovne, spotreby a podobne. Mám dve kratučké faktické poznámky. Od roku 1995 spotreba obyvateľstva meraná spotrebou reálnych úžitkových hodnôt rástla priemerne o 3,5 %, a to výrazne pomalšie, ako rástol hrubý domáci produkt. To znamená, že dochádzalo k prelievaniu zdrojov zo sféry obyvateľstva do sféry tzv. kapitálotvornej vrstvy. To po prvé. Po druhé, vývoj reálnych príjmov obyvateľstva pri zohľadnení ich kúpnej sily v roku 1997 znamená, že sme dosiahli úroveň necelých 80 % úrovne v roku 1989. Ak je pravdivé tvrdenie vlády, uvedené v odpočte o plnení programového vyhlásenia, že sme dosiahli, či prekročili úroveň z roku 1989, tak treba zobrať jednoducho na vedomie aj to, že došlo k výraznému prerozdeleniu úžitku či prospechu, zaznamenaného hospodárskeho rastu v prospech nie všetkých, ale v prospech vybranej skupiny ľudí. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u828" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u828.p1">Ďakujem. Pán poslanec Prokeš.</seg>
            </u>
            <u xml:id="ParlaMint-SK_1998-06-30-t1m49.u829" who="#JozefProkeš.1950" ana="#regular">
               <seg xml:id="ParlaMint-SK_1998-06-30-t1m49.u829.p1">Ďakujem, pán predsedajúci. Ja by som len pánu poslancovi Baránikovi rád poďakoval za jeho vystúpenie. Som veľmi rád, že sa začína uplatňovať to, čo Slovenská národná strana tvrdila už v roku 1994, že treba prehodnotiť sociálnu politiku a daňovú politiku. Ďakujem.</seg>
            </u>
            <u xml:id="ParlaMint-SK_1998-06-30-t1m49.u830" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u830.p1">Ďakujem. Vyčerpali sme všetky písomné prihlášky. Ešte sa pýtam: Chce sa niekto ústne prihlásiť? Nie. Ak nie, tak uzatváram rozpravu a prosím pána ministra, ktorý určite bude chcieť zaujať stanovisko k rozprave.</seg>
            </u>
            <u xml:id="ParlaMint-SK_1998-06-30-t1m49.u831" who="#MiroslavMaxon.1951" ana="#regular">
               <seg xml:id="ParlaMint-SK_1998-06-30-t1m49.u831.p1">Vážený pán podpredseda, vážené dámy a páni, dúfam, že to minimálne za hodinu stihnem. Ak dovolíte - myslel som, že pán poslanec Vaškovič odišiel, ale vzápätí sa vrátil -, takže mi dovoľte zaujať stanovisko k niektorým pripomienkam, ktoré mal. Predovšetkým musím zdôrazniť, že orientácia jeho vystúpenia bola skôr na to, čo sa má odohrať v parlamente 10. júla, takže na niektoré veci budem reagovať aj v odpočte Programového vyhlásenia vlády Slovenskej republiky za toto volebné obdobie. Čo sa týka diskusie z hľadiska zdokonaľovania daňovej sústavy a konštatovania, že systém je v poriadku, ale predsa nie všetky veci sú v absolútnej harmónii, ešte raz opakujem, že daňová reforma začala v roku 1993. Nehovorím, že začala absolútne na zelenej lúke, ale začínala s malými skúsenosťami. A môžem vám zodpovedne povedať, že pokiaľ rokujem, resp. mal som možnosť rokovať s predstaviteľmi OECD, tak oblasť správy daní je hodnotená všeobecne veľmi pozitívne. Nakoniec naše vypočutie vo februári tohto roku, predovšetkým v oblasti daňových výborov, bolo hodnotené mimoriadne pozitívne. Ak teda dlhodobo mnohí z vás kritizujú správu daní, tak treba na druhej strane objektívne povedať, čo parlament a tí, ktorí to kritizujú, v oblasti zlepšenia správy daní boli ochotní spraviť a boli ochotní podporiť. Poviem vám, aký je napríklad aktuálny problém v správe daní. Už niekoľkokrát som tento problém prezentoval a tento problém som prezentoval vo vzťahu k problémom, ktoré v tomto období sú v Železniciach Slovenskej republiky. Priemerný zárobok pracovníkov Železníc Slovenskej republiky je 11 580 Sk. Železnice Slovenskej republiky majú 55 000 pracovníkov. V Železniciach Slovenskej republiky je podľa štatistických údajov absolútne najnižšia vzdelanostná úroveň. Priemerný plat pracovníka daňového úradu, väčšinou sú to všetko vysokoškolsky vzdelaní ľudia, je 11 300 Sk. Samozrejme, beriem túto kritiku aj na moju vlastnú osobu a snažím sa v tomto období robiť maximum, pretože motivačné prvky aj v oblasti správy daní sú mimoriadne významné a zohrávajú mimoriadne dôležitú úlohu. Čo sa týka súčasnej legislatívy v oblasti správy daní, v ostatnom čase prebehlo veľmi veľa diskusií. Aj ja som navrhoval a ministerstvo financií navrhovalo viaceré legislatívne zmeny alebo spresnenia. Je teda skupina, ktorá tvrdí, že tieto veci máme legislatívne dostatočne doriešené. Osobne poviem napríklad jednu vec, že je trestnoprávna zodpovednosť za krátenie daní. Je a aj sa snažíme v súčinnosti s orgánmi činnými v trestnom konaní uplatňovať túto trestnú zodpovednosť alebo poukazovať na ňu, ale využívanie tejto možnosti má jeden jediný háčik, že je tam pred tým napísané - "vedomé krátenie daní". A v dokazovacom konaní preukázať, že ide o vedomé krátenie daní, je legislatívne veľmi zložité a spôsobuje nám to vážne problémy. Pán poslanec Vaškovič hovoril, že by mali byť vyrovnané subjekty. Mal na mysli správu daní alebo teda daňové subjekty, daňovníkov. Nemôžem s tým celkom súhlasiť, pretože dnes to vyrovnané postavenie, alebo nevyrovnané postavenie je predovšetkým v prospech daňovníkov a daňové úrady v tomto smere majú dosť zložitú situáciu. Pán poslanec Vaškovič, nemôžem s vami súhlasiť v jednom konštatovaní, ale zrejme ste sa asi pomýlili, lebo ste hovorili, že splátky istín na úrokoch pohltili deficit. Také niečo nie je možné. Možno len prehĺbiť deficit, ale nemohli pohltiť deficit. Pokiaľ ste kritizovali 923 rozpočtových opatrení, treba si pozrieť štruktúru týchto rozpočtových opatrení. Na margo toho by som chcel ale povedať, že naozaj sme si vedomí a boli sme si vedomí, že nie je to optimálne riešenie, určite ste zaregistrovali, že v tomto roku je možné z jednej rozpočtovej kapitoly spraviť maximálne 4-krát rozpočtové opatrenia, to znamená, že na jeden štvrťrok jedenkrát. Nebránim sa tomu, aby som povedal niekoľko slov o fabrike Old Herold Ferm. Bola predmetom aj diskusie Krokov. Celkom neviem, aký je súčasný daňový nedoplatok tejto firmy, ale pohyboval sa niekde okolo 1 mld. Sk. Je pravda, že sa tam niekoľkokrát upravoval splátkový kalendár. Musím tu na pôde Národnej rady pre tých, ktorí nevedia, povedať, že zhodou okolností som Trenčan a celkom náhodou 25 rokov, alebo 30 rokov moja mama robila v podniku, ktorý riadil túto firmu. Sú to ale naozaj náhody a nemá to väzbu na túto moju firmu. Treba však povedať jednu vec. Ten, kto robil splátkový kalendár pre túto firmu, stál vždy pred riešením mnohých problémov a myslím si, že sa vždy rozhodoval veľmi zodpovedne a korektne, a to rozhodnutie vyplývalo z jedného jediného. Dnes tá fabrika napriek tomu, že sa v oblasti spotrebnej dane trošku zmenila metodika, odvádza približne 1 mld. Sk do rozpočtu. Ak by sa bol realizoval - čo nakoniec v budúcnosti asi bude nevyhnutné, možno áno, možno nie - konkurz, tak vtedy pracovníci Daňového úradu v Trenčíne tvrdili, že výťažok by bol maximálne 200 - 250 mil. Sk. Takže ten, ktorý mal právo o tom rozhodovať, sa rozhodol tým smerom, že milšia mu je plynulá miliarda v oblasti daní v tomto roku ako konkurzné konanie, pretože bol všeobecný názor, že pokiaľ by prebehlo konkurzné konanie v tejto firme, znamenalo by to jej zánik. Nehovoriac o tom, že táto firma má monopolné postavenie vo výrobe kvasníc na Slovensku. Pokiaľ ste ešte hovorili niečo o úľavách, chcel by som povedať - pán poslanec Vaškovič, hovorili ste, že by mala byť nejaká koncepcia aj na ministerstve financií a mali by sa tieto úľavy niečím riadiť -, že v roku 1997 - ide teda výhradne len o úľavy na sankciách a úrokoch, v žiadnom prípade nie je možné diskutovať o istine - boli vyrúbené sankcie, myslím, vo výške 2,6 mld. Sk a v rámci opatrenia ministerstva financií z 5. 3. 1997 bolo odpustených na týchto sankciách 965 mil. Sk, čo predstavuje 35,8 %. To opatrenie ministerstva financií jasne definuje predovšetkým vymedzenie kompetencií ministerstva financií a daňových orgánov. Čo sa týka pripomienok pani poslankyne Schmögnerovej, na úvod by som chcel povedať všeobecne. Vážená pani poslankyňa, zákon o štátnom rozpočte a jeho odraz teraz štátny záverečný účet sú reálne dokumenty reálne prebiehajúcej ekonomiky v Slovenskej republike. Samozrejme, môžem súhlasiť s vašimi teoretickými úvahami a teoretickými prepočtami, štátny záverečný účet je však realitou možného a realitou určeného, čo bolo povedané v štátnom rozpočte. Takže naozaj sa dá veľmi veľa teoretizovať, ale v reálnej praxi - a nakoniec ste mali možnosť to istý čas skúsiť a mali ste aj možnosť istý čas to prezentovať - je omnoho zložitejšie reálne zabezpečovať financovanie a chod štátu a vychádzať z optimálnych makroekonomických kritérií. Principiálne odmietam akékoľvek špekulácie o termíne predloženia štátneho záverečného účtu. Vážená pani poslankyňa, ešte som si neodniesol všetky veci z parlamentu, mám ich v skrini, a vždy som si robil poznámky počas rozpravy. Ak by som si to išiel zobrať, tak vám garantujem, že pri prerokúvaní štátneho záverečného účtu za rok 1996, pamätám si to presne, v rokovacej sieni v jednej chvíli bolo asi 8 poslancov. Nič viac, nič menej. To znamená, že diskusie o tom, že už sú rozptýlení tým, že odchádzajú, diskusie o tom, že už sú občania na dovolenke... Okrem toho o štátnom záverečnom účte, dámy a páni, sa diskutuje ako o verejnej listine už viac ako mesiac, sám som bol pred troma týždňami v diskusnej relácii Press club, tri týždne dozadu to bolo, a už som tam hovoril o schválenom štátnom záverečnom účte Slovenskej republiky za rok 1997. A keď hovorím celkom všeobecne, že významná časť, alebo teda časť občanov už je na dovolenkách, ale nezabudli ste zdôrazniť, že tá časť občanov, ktorá ešte na dovolenky má, tak, vážená pani poslankyňa, by som vám odporúčal, aby ste si zobrali štatistiku ministerstva hospodárstva a z tejto štatistiky si jasne podľa štatistických čísel prečítate frekvenciu a počet dovolenkových pobytov občanov v Slovenskej republike v časovom rade od roku 1993 do roku 1998. Čo sa týka diskusie o tom, do akej miery máme reálny stav, alebo do akej miery je odchýlka od reálneho stavu a štatisticky zaevidovaných ukazovateľov, nechcem postupovať tak, ako postupuje pán predseda Štatistického úradu, nechcem robiť kvalifikované alebo menej kvalifikované odhady, v tejto chvíli môžem povedať len jedno, ak sám predseda Štatistického úradu hovorí, že je predpoklad, že bude potrebné aj v platobnej bilancii, aj v niektorých iných parametroch potom vo väzbe na to upraviť štatistické údaje, tak nech sa teda s týmto problémom trápi a nech tieto údaje upraví. Chcem naozaj zdôrazniť a je mi ľúto, že sa o tom takto diskutuje, ale predovšetkým vznikli pochybnosti, čo sa týka platobnej bilancie a salda obchodnej bilancie. Môžem dokumentovať, že naša Colná správa Štatistickému úradu dávala len presne to, čo Štatistický úrad požadoval, a že Štatistický úrad tieto veci nie celkom dobre vyhodnotil, to je otázka, nakoniec ale netreba tieto veci zakrývať. Bol som jeden z tých, ktorí to prezentovali aj pred poslednou misiou Medzinárodného menového fondu, že vznikli isté problémy. Ten problém vyplýva predovšetkým z evidencie aktívneho zušľachťovacieho styku. Trošku ináč sa evidovali tovary na vstupe a trochu inak na výstupe. A prečo teda ešte nemáme celkovú korekciu roku 1997? Jednoducho z tohto dôvodu, že ak štatistické údaje dovozu a vývozu je potrebné korigovať vzhľadom na aktívny zušľachťovací styk, tak musím povedať, že je to každý mesiac niekoľko desiatok tisíc JCD, ktoré je potrebné štatisticky zrevidovať. Nevychádza nám to inak, iba tak, že priebežne, keď vyhodnocujeme mesiac tohto roku, tak je spravená aj korekcia roku 1997. Takže dnes akékoľvek diskusie o tom, do akej miery sa upraví HDP, do akej miery sa zvýši saldo obchodnej bilancie, sú ešte predčasné. Čo sa týka dovoznej prirážky, nebudem o nej hovoriť. Vážená pani poslankyňa Schmögnerová, vy ste prezentovali, že 7,2 mld. sú neuhradené faktúry zdravotníctva a tých 7,2 mld. ste prezentovali ako záväzok, resp. dlh štátneho rozpočtu voči tomuto sektoru. Uznávam a priznávam, že v zdravotníctve je viacero vážnejších problémov, ale ak teda máme hovoriť o štatisticky presných číslach, tak vy ste tých 7,2 mld. prezentovali ako záväzok štátneho rozpočtu alebo možný záväzok štátneho rozpočtu. Takto to bolo z vašej strany prezentované. Viac ako 70 % z toho predstavujú neuhradené odvody zdravotným poisťovniam, to znamená, že primárny deficit je podstatne nižší. Odhadujem ho za rok 1997 - dosiaľ nehovorím za rok 1998 - maximálne okolo 3 mld. Sk. Mohli by sme si veľmi podrobne porozprávať, v čom je to a v čom vidím problémy. Vážená pani poslankyňa, veľmi ma mrzí, že s istou iróniou hovoríte, že "my, ktorí sme mali možnosť si preštudovať riziká rozpočtového hospodárenia za rok 1998, tak sme tam zistili to, na čo sme poukazovali". Vážená pani poslankyňa, tento dokument si mal možnosť preštudovať každý. Vy ste tu prezentovali, že pracujeme teraz s nejakým tajným dokumentom a že sa obávame prezentovať riziká, ktoré v rozpočtovom hospodárení na rok 1998 sú. Nie, je to dokument verejný. Priznávame sa tam k tým napätým miestam v rozpočte roku 1998. Nakoniec treba povedať, že takto korektne to bolo robené aj v roku 1998. Ak aj v tých rizikách uvádza ministerstvo financií, že by zlepšilo situáciu v oblasti, nemôžem povedať výberu, ale správy daní - vy ste našu pozíciu nazvali ako pozíciu bezradnú -, môžem vám zodpovedne povedať, že nie sme bezradní. Dokonca dvakrát som predkladal materiál na rokovanie vlády, kde sme jasne definovali, akým spôsobom a ako budeme postupovať ďalej v oblasti správy daní. A musím povedať, že istým spôsobom sa nám to už pozitívne aj v tomto období prejavuje. Takže nie sme v tomto smere - ešte raz opakujem - bezradní. Presne vieme, čo máme robiť. Vláda bola o tom informovaná a presne to, čo sme si predsavzali, že budeme robiť aj v tejto oblasti, robíme. Priznávam za rok 1997 problémy v jednotlivých kapitolách krajských úradov. To hodnotím pozitívne, aj čo sa týka vášho vystúpenia, že ste konštatovali, že sa tam potom robili korekcie. Tie korekcie boli nevyhnutné. Treba povedať, že krajské rozpočty vlastne rozpočtovými kapitolami boli minulý rok po prvýkrát. Niekde sa nabalila "vata", niekde naozaj objektívne chýbalo. Ak boli bežné výdavky za oblasť školstva v niektorých krajoch 48 % úrovne predchádzajúceho roku, tak treba povedať, že reálne nemohli prežiť. Musím povedať, že zatiaľ najnapätejšia situácia v roku 1998 je opäť v krajských rozpočtoch, ale je to veľmi odlišné podľa jednotlivých krajov. Tá odlišnosť vyplýva predovšetkým z kvality ľudí, ktorí rozpočty krajských úradov zostavovali. Plná zodpovednosť rezortov za sociálne ústavy a presné sledovanie transferu prostriedkov, ktoré idú cez krajské úrady, je to otázka diskusie, je to otázka metodiky. Ak by v budúcnosti existovali krajské samosprávy, tak tie by si kontrolovali objektívne využitie týchto zdrojov. Osobne si myslím, že v budúcnosti by sme mali prísť k parciálnemu deleniu aj kompetencií a zodpovednosti aj z hľadiska financií, predovšetkým so samosprávami, ak budú na krajských úrovniach, ak nie, tak na okresných, pretože si myslím, že významná časť týchto činností - samozrejme aj s primeranými prostriedkami - by mala prejsť do kompetencie samospráv. Osobne som presvedčený, že samosprávy, pokiaľ budú mať optimalizovaný objem prostriedkov, či už na školstvo, na sociálne domy, budú vedieť tieto prostriedky využiť efektívnejšie a dokážu si ich lepšie ustrážiť. Otázka, prečo Pro Slovakia nevedie účet v Národnej banke Slovenska, patrí ministrovi kultúry pánu Hudecovi. Ja som minister financií. Ministerstvo financií svoje účty zo zákona má tam, kde má mať. Z hľadiska kompetencií nemám právomoc nariaďovať pánu ministrovi Hudecovi, kde má mať účty. Má to jasne definované v zákone, takže by som prosil, aby ste túto otázku príležitostne položili jemu. V oblasti deblokácií nie sme spokojní, ale môžem vám povedať, že ľudia na ministerstve financií v tejto oblasti robia, čo sa dá. Tam sa situácia dosť zhoršila. Začiatkom tohto roku sme boli veľmi veľkí optimisti. Opäť sa situácia trošičku komplikuje, ale predpokladám, že v tomto roku budeme omnoho lepší ako v roku 1997, pretože menej ako 1 mld. je naozaj nie dobrý výsledok v roku 1997. Korektne treba priznať, že nič iné sa nedá len štatisticky evidovať, že dlhová služba Slovenskej republiky rastie, ak nie sme schopní zostaviť vyrovnané rozpočtové hospodárenie. Dúfam, že teda naozaj budúce vlády budú mať túto tendenciu, aby zabezpečili vyrovnané rozpočtové hospodárenie a potom môžeme perspektívne hovoriť o tom, že sa dlhovej služby absolútne zbavíme. Myslím si, že netreba to opakovať a netreba pripomínať, čo predstavuje z hľadiska nákladov štátneho rozpočtu financovanie dlhovej služby. Ak bolo potrebné akceptovať v decembri na aukciách štátnych pokladničných poukážok a štátnych dlhopisov cenu peňazí, ktorá prevyšovala 26 %, alebo šplhala sa do 27 % a priemer bol niekde okolo 21 %, tak sú to obrovské náklady na dlhovú službu. Hodnotíme teraz rok 1997. Zrejme asi sledujete, čo sa snažíme v tomto smere zrealizovať v roku 1998. Som ešte stále optimista, že sa nám to podarí. Čo sa týka štátnych záruk, pani poslankyňa Schmögnerová, spomínali ste Imunu Šarišské Michaľany a spomínali ste Vodohospodársku výstavbu atď. Znamenalo to, že už ste teda komentovali rok 1998. Takže, vážená pani poslankyňa, komentovali ste, že už v roku 1998 sa vydali štátne záruky pre Imunu, pre Vodohospodársku výstavbu atď. Pani poslankyňa, ja to musím komentovať, pretože Imuna nedostala štátnu záruku. Neviem, čo ste mali na mysli. Štátna záruka bola zatiaľ poskytnutá len na výstavbu diaľnic a na 99 % nebude vyčerpaná v plnom rozsahu. Štátna záruka bola poskytnutá pre Slovenskú záručnú a rozvojovú banku na produkt, ktorý by mal slúžiť malému a strednému podnikaniu, je to 1 mld. korún, a záruka bola poskytnutá pre Vodohospodársku výstavbu. Nič viac, nič menej. Takže si myslím, že parlament je to miesto, kde treba tieto veci definovať presne, a to tak, ako sú, a nemožno sa pohybovať v nejakých intenciách. Nebudem už viac hovoriť o správe daní a prípadne o postojoch audítorov. K tomu však môžem naozaj povedať len toľko, že ak je z hľadiska metodiky účtovníctva, z hľadiska daňových postupov možné, aby príslušná finančná suma bola zúčtovaná ako náklad a audítor to takto podnikateľovi poradí, tak je to správne. Samozrejme, musí na to reagovať naša legislatíva v oblasti daní a od toho sa potom musí odvíjať možnosť získavania týchto zdrojov. Myslím si, že ak sa komplexná reforma daní začala v roku 1993, tak podľa môjho názoru veľmi razantne bude musieť v roku 1999 pokračovať. Osobne si myslím, že by sme mali našu daňovú sústavu orientovať smerom kombinácie daní, mali by sme významným spôsobom znižovať daň z príjmu právnických osôb a mali by sme sa perspektívne zaoberať novým charakterom dane, a to je daň z majetku, resp. daň z prírastku majetku. Ale už som niekoľkokrát povedal, že problém tejto dane spočíva predovšetkým v tom, že nemáme objektívne ocenený majetok, ktorý by mal byť predmetom základu tejto dane. Ku konštatačnej časti, prečo taký významný pokles dane z príjmu právnických osôb a také významné neplnenie oproti rozpočtu. Myslím si, že v štátnom záverečnom účte sa tejto položke nevenujeme len v príslušnom komentovaní dane z príjmu právnických osôb, ale všade tam, kde sa hovorí o poklese ziskovosti podnikateľských subjektov, je to väzba na výnos tejto dane. A je tu pán guvernér... <vocal type="noise"><desc>Hlasy z pléna.</desc></vocal> Nie je? Máme istú disproporciu medzi vykazovaním, čo vykazuje Národná banka Slovenska a čo vykazujeme my z hľadiska finančného. To, čo ste mali, pán poslanec, na mysli z hľadiska novely - dane, povinnosti účtovať penále atď., máme tam dosť veľkú disproporciu v tom, čo vykazuje Národná banka Slovenska a čo vykazuje ministerstvo financií. Oni tvrdia, že to malo bezprostredný vplyv okolo 70 - 80 mil., a my tvrdíme, že to je niekoľko miliárd. Ešte sme to nedokázali zosúladiť. Definitívne to bude zosúladené, ak budú objektívne verifikované daňové priznania tých subjektov, mám na mysli predovšetkým finančných subjektov. Vážené dámy, vážení páni, chcel by som ešte raz v závere svojho vystúpenia zdôrazniť, že odmietam úvahy o tom, že tieto údaje, ktoré sú v tomto materiáli, ktorý sa nazýva Návrh štátneho záverečného účtu Slovenskej republiky, je možné spochybňovať. Sú spracované na základe štatistických údajov, sú spracované na základe objektívnych podkladov a aj celé hodnotenie z týchto skutočností vychádza. Je tu zachytený priebeh rozpočtového hospodárenia roku 1997 tak, ako sa vyvíjal, a tak, ako jeho rozpočtové hospodárenie skončilo. Musím teda povedať, že boli prevedené niektoré platby do roku 1998, ale, pani poslankyňa Schmögnerová, tie čísla, ktoré ste uvádzali vy, a tie čísla, ktoré máme my evidenčne zachytené, sa diametrálne odlišujú. Do vlády dávame to, čo je objektívne, a to, čo je pravdivé. <vocal type="speaking"><desc>Reakcia z pléna.</desc></vocal> Tak potom ste to čítali zle. Ale, vážené dámy a páni, predpokladám, že už nebude možné o tomto dokumente hlasovať. Ako politik by som však chcel povedať ešte jednu vec. Ak sú vážne výhrady voči tomuto materiálu, ak sú u našich politických partnerov pochybnosti, či to naozaj odráža skutočný priebeh rozpočtového hospodárenia roku 1997, sú spôsoby na to, aby to opozícia politicky mohla prezentovať. Môžem v tejto chvíli povedať, že ak by sa naozaj sústredili na to, aby spochybnili tento dokument, tak to spochybnenie by mohlo ísť až tak ďaleko, že ak by tu všetci sedeli, tak koalíciu prehlasujú a štátny záverečný účet za rok 1997 schválený nebude. Samozrejme, ja nikdy takéto niečo nebudem navrhovať, je to len moja politická úvaha. Tým chcem jednoducho povedať, že naozaj v slovenskom parlamente nemôže platiť, že koalícia všetko prehlasuje. Keby opozícia disciplinovane pristupovala k svojim povinnostiam, mnohokrát mala príležitosť a možnosť koalíciu prehlasovať. Vážené dámy a páni, za týmto materiálom je úsilie mojich ľudí. Prosím, aby ste štátny záverečný účet podporili tak, ako bol predložený, a aby ste schválili návrh uznesenia tak, ako je prílohou v tomto materiáli. Ďakujem pekne za pozornosť. Ďakujem pekne, že v piatok popoludní ste mali trpezlivosť ma vypočuť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u832" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u832.p1">Ďakujem pánu ministrovi. Vychádzam z toho, že v tejto situácii pán spoločný spravodajca nemá záujem mať ešte nejaké záverečné slovo. Prosím pána poslanca Baránika, aby uvádzal hlasovanie o návrhu uznesenia, ktoré máte predložené v spoločnej správe.</seg>
            </u>
            <u xml:id="ParlaMint-SK_1998-06-30-t1m49.u833" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u833.p1">Vážené dámy a páni, v spoločnej správe je uvedený návrh uznesenia Národnej rady Slovenskej republiky k štátnemu záverečnému účtu Slovenskej republiky za rok 1997. Vzhľadom na to, že ste všetci mali možnosť si ho prečítať, vážený pán podpredseda, prosím vás, aby ste dali o ňom hlasovať. Z diskusie nevyplynul nijaký pozmeňujúci návrh na zmenu uznesenia. To znamená, že budeme hlasovať tak, ako v originále bolo predložené ako súčasť spoločnej správy. Odporúčam návrh schváliť.</seg>
            </u>
            <u xml:id="ParlaMint-SK_1998-06-30-t1m49.u834" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u834.p1">Nie ty, ale výbor. Teda budeme hlasovať o návrhu uznesenia ako celku tak, ako je predložené spoločným spravodajcom. Nech sa páči, prezentujme sa a hlasujme. Prezentovalo sa 71 poslancov. Je nás málo. Pani poslankyňa Gbúrová, pán Juriš, hlasovali ste? Nie. Nech sa páči, budeme hlasovať ešte raz. Prezentujme sa a hlasujme. <note type="narrative">Hlasovanie.</note> Prezentovalo sa 78 poslancov. Za návrh hlasovalo 60 poslancov. Proti návrhu hlasovalo 6 poslancov. Hlasovania sa zdržalo 9 poslancov. Nehlasovali 3 poslanci. Konštatujem, že sme schválili uznesenie Národnej rady k návrhu štátneho záverečného účtu za rok 1997. <kinesic type="applause"><desc>Potlesk.</desc></kinesic> Ďakujem, pán minister, ďakujem, pán spoločný spravodajca. Nasledujúcim bodom programu je správa o menovom vývoji v Slovenskej republike za rok 1997. Správu ste dostali ako tlač 1018 a spoločnú správu výborov ako tlač 1018a, ktorej súčasťou je aj návrh uznesenia Národnej rady. Správa sa podáva podľa § 3 ods. 1 zákona Národnej rady o Národnej banke Slovenska, na základe ktorého je Národná banka povinná podávať Národnej rade správu o menovom vývoji. Prosím guvernéra Národnej banky Slovenska pána Vladimíra Masára, aby správu uviedol.</seg>
            </u>
            <u xml:id="ParlaMint-SK_1998-06-30-t1m49.u835" who="Masár, V." ana="#regular">
               <seg xml:id="ParlaMint-SK_1998-06-30-t1m49.u835.p1">Vážený pán predsedajúci, vážené pani poslankyne, vážení páni poslanci, dovoľujem si vám predložiť v súlade so zákonom o Národnej banke Slovenska správu o menovom vývoji v Slovenskej republike za rok 1997. Týmto materiálom Národná banka Slovenska poskytuje obraz tak o samotnom menovom vývoji, ako aj o podmienkach, ktoré ovplyvňovali výkon menovej politiky, a tak nepriamo určovali reakcie Národnej banky Slovenska pri plnení svojho hlavného cieľa, a to udržania vonkajšej a vnútornej stability meny. Správa o menovom vývoji za rok 1997 obsahuje podrobné informácie o ekonomickom a menovom vývoji v Slovenskej republike doplnené o vývoj ekonomík našich najväčších obchodných partnerov. Preto sa vo svojom úvodnom vstupe budem zaoberať najmä tým, čo zásadným spôsobom ovplyvnilo menový vývoj v Slovenskej republike v roku 1997. V kontexte vývoja v roku 1997 by som vás rád na záver svojho vystúpenia oboznámil tiež s vývojom v prvom štvrťroku 1998 a s predpokladmi menového vývoja do konca tohto roka. Základné zámery Národnej banky Slovenska boli v roku 1997 splnené, a to aj napriek miernemu zrýchleniu rastu priemernej inflácie v priebehu roku o 0,3 percentuálneho bodu pri udržaní stabilného výmenného kurzu, čím boli naplnené základné podmienky podpory ekonomického rastu. Vyššia miera inflácie v porovnaní s programovou bola v najväčšej miere ovplyvnená zavedením dovoznej prirážky vo výške 7 % v druhom polroku 1997. Národná banka Slovenska s týmto opatrením vo svojom menovom programe nepočítala, pričom reakcia na takéto ponukové šoky je zo strany centrálnej banky obmedzená. Napriek tomu menová politika aspoň čiastočne eliminovala proinflačný vplyv tohto administratívneho opatrenia. V súlade s cieľom dosahovania priaznivého cenového vývoja pokračovala v roku 1997 Národná banka Slovenska v politike režimu fixného nominálneho výmenného kurzu. Kurzová politika takto aj naďalej predstavovala nominálnu kotvu transformácie slovenskej ekonomiky.</seg>
            </u>
            <u xml:id="ParlaMint-SK_1998-06-30-t1m49.u836" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u836.p1">Páni poslanci, pani poslankyne, prosím vás pekne, dovoľte mi, aby som vám čosi povedal. Prehovoril som guvernéra banky, aby prerušil zasadnutie bankovej rady, že by sme veľmi radi hovorili o menovom vývoji. A my sa tu takto správame. Prosím vás! Prosím, pokračujte.</seg>
            </u>
            <u xml:id="ParlaMint-SK_1998-06-30-t1m49.u837" who="Masár, V." ana="#regular">
               <seg xml:id="ParlaMint-SK_1998-06-30-t1m49.u837.p1">Výmenný kurz slovenskej koruny bol stabilný pri miernych výkyvoch v priebehu roka. V roku 1997 sa Národnej banke Slovenska podarilo odvrátiť útok na slovenskú korunu uskutočnený v máji a začiatkom júna a udržať fixný výmenný kurz v rámci stanoveného fluktuačného pásma. Podmienkou udržiavania stabilného kurzu je ďalšie znižovanie inflácie, pretože rast cenovej hladiny znižuje konkurencieschopnosť domácej produkcie. Podobný vplyv má i rýchly rast mzdových nákladov. Aj v roku 1997 bol prírastok reálnych miezd vysoký, i keď v 2. polroku rast produktivity práce po prvýkrát od roku 1995 predbehol prírastok nominálnych miezd. Naďalej je však nevyhnutné pôsobiť predovšetkým zložkami národohospodárskej politiky, teda nielen menovou politikou, na znižovanie rastu cien a na obmedzovanie proinflačných faktorov. Pri pokračovaní reálneho rastu hrubého domáceho produktu došlo v roku 1997 k zlepšeniu jeho štruktúry v prospech zahraničného dopytu. Deficit bežného účtu platobnej bilancie podľa predbežných údajov Štatistického úradu Slovenskej republiky síce v porovnaní s predchádzajúcim rokom poklesol, ale nedosiahol stanovený bezpečný 3-5-percentný podiel na hrubom domácom produkte. Práve v tejto oblasti pretrvávajú najväčšie riziká ďalšieho vývoja. Na ich elimináciu je potrebné nielen udržať opatrné menové, ale i sprísniť fiškálne prostredie. Zlepšenie obchodnej bilancie bolo ovplyvnené administratívnymi opatreniami, ktoré v tomto roku pominú, ako aj prísnou menovou politikou, ktorej operačný priestor sa postupne znižuje. Postupné zvyšovanie dynamiky exportu pri súčasnom utlmovaní medziročného tempa rastu importu sa prejavilo podľa predbežných štatistických údajov Štatistického úradu Slovenskej republiky v deficite obchodnej bilancie v objeme 49,5 mld. Sk. Napriek miernemu oživeniu exportu exportná výkonnosť neustále klesá. Týka sa to tak obchodnej bilancie, ako aj bilancie služieb. Deficit bežného účtu platobnej bilancie dosiahol približne 45 mld. Sk a jeho podiel na hrubom domácom produkte predstavoval k 31. 12. 1997 6,9 %. Na kapitálovom a finančnom účte platobnej bilancie sa dosiahol prebytok vo výške 54,7 mld. Sk. Prevažovala však dlhová forma prílevu prostriedkov. Vonkajšia nerovnováha v reálnych transakciách sa tak prejavila v raste zahraničnej zadlženosti Slovenskej republiky. Táto k 31. 12. 1997 dosiahla 9,9 mld. USD oproti 7,8 mld. USD v decembri 1996. Nepriaznivý vývoj v zahraničnoobchodných vzťahoch sprevádzaný rastúcou zadlženosťou Slovenskej republiky, dynamickým vývojom deficitu štátneho rozpočtu a celkových verejných financií bol hlavnou príčinou špekulácií finančných investorov na znehodnotenie slovenskej koruny. Opatrnou menovou politikou, ktorej cieľom bolo udržanie makroekonomickej rovnováhy pri expanzívnosti ostatných častí makroekonomickej politiky, sa podarilo i v tomto období udržať vnútornú a vonkajšiu stabilitu slovenskej koruny. V roku 1997 Národná banka Slovenska implementovala kvantitatívny systém riadenia likvidity obchodných bánk. Národná banka Slovenska tak začala ovplyvňovať likviditu obchodných bánk prevažne cez tendrové obchody, kde cenu generuje trh. Týmto spôsobom bolo možné uskutočňovať opatrnú menovú politiku a flexibilne prispôsobovať jej realizáciu aktuálnemu vývoju kriteriálnych veličín s cieľom účinnejšieho ovplyvňovania vývoja menových agregátov. Na zachovanie programového vývoja menových agregátov, najmä peňažnej zásoby, bolo v roku 1997 nevyhnutné kompenzovať rýchlejší rast čistého úveru verejnému sektora, znižovanie finančných zdrojov plynúcich do súkromnej podnikovej sféry. Tak dochádzalo k Národnou bankou Slovenska avizovanému vytláčaniu súkromných investícií verejnými. Dôsledkom takejto kombinácie fiškálnej a menovej politiky boli vysoké úrokové sadzby a pokles medziročnej dynamiky rastu úverov podnikom a obyvateľstvu zo 17 % v decembri 1996 na 2,2 % v roku 1997. Nedostatok likvidity obchodných bánk a vysoký dopyt predovšetkým verejného sektora po finančných prostriedkoch takto ovplyvnili vývoj úrokových sadzieb. Chcel by som zdôrazniť, že vysoké úrokové sadzby nie sú cieľom menovej politiky Národnej banky Slovenska, ale sú dôsledkom nerovnovážneho makroekonomického vývoja a zároveň signálom možných problémov. Dosiahnutie poklesu úrokových sadzieb len uvoľňovaním menovej politiky bez riešenia podstaty ekonomických nerovnováh by bolo len odďaľovaním existujúcich problémov s možnosťou ich neskoršej eskalácie. Udržanie vonkajšej stability meny vyjadrenej stabilným vývojom výmenného kurzu slovenskej koruny v rámci stanoveného fluktuačného pásma a priaznivý vývoj menových agregátov potvrdili opodstatnenosť použitých nástrojov a celého smerovania menovej politiky v roku 1997. Vážené pani poslankyne, vážení páni poslanci, dovoľte mi teraz sústrediť sa na zhodnotenie menového vývoja v prvých mesiacoch v roku 1998. Mierne rastúci trend inflácie pokračoval i v prvých mesiacoch roka 1998. Administratívne opatrenia, ako napríklad zvýšenie daní na začiatku roku alebo zavedenie minimálnej ceny cukru v apríli, ovplyvnili nárast inflácie. Pôsobenie na stabilizáciu cenovej úrovne a jej postupné znižovanie je spolu s ďalším znižovaním zahraničnoobchodnej nerovnováhy hlavným cieľom realizácie menovej politiky v roku 1998. V oblasti vývoja menových agregátov úverové aktivity obchodných bánk si zatiaľ zachovávajú stabilný vývoj, čím nepredstavujú nadmerný zdroj tvorby peňažnej masy. Stabilizovaný rast úverov umožňuje Národnej banke Slovenska v roku 1998 začať vykonávať menovú politiku pôsobiacu aj na pokles úrokových sadzieb. V máji 1998 schválila banková rada Národnej banky Slovenska konkretizáciu menového programu Národnej banky Slovenska na rok 1998, ktorá potvrdila platnosť zámerov Národnej banky Slovenska v oblasti udržania fixného výmenného kurzu v rámci platného fluktuačného pásma, stabilizáciu prírastku cien, inflácie, samozrejme, v závislosti od realizácie deregulačných, resp. liberalizačných cenových opatrení. Cieľom menovej politiky v roku 1998 je tiež pôsobiť na zníženie podielu deficitu bežného účtu platobnej bilancie na hrubom domácom produkte o dva percentné body oproti roku 1997 pri podpore reálneho rastu ekonomiky. Realizácia menovej politiky v roku 1998 je významne ovplyvnená charakterom ekonomického vývoja v predchádzajúcich rokoch. Vysoká úroveň úrokových sadzieb, nízky nominálny prírastok úverových aktivít v roku 1997 predstavujú zúženie až vyčerpanie priestoru pôsobenia menovej politiky Národnej banky Slovenska, čím vzniká nutnosť prijatia ďalších opatrení v hospodárskej a fiškálnej politike. Makroekonomická rovnováha, ako i menová stabilita musí byť podporená znížením angažovanosti verejného sektora v ekonomických procesoch, urýchlením reštrukturalizácie bankovej sféry a podnikov, a to i prostredníctvom masívnejšej podpory prílevu priamych zahraničných investícií. Národná banka Slovenska už dlhšie obdobie signalizuje, resp. zvýrazňuje hlavné problematické črty menového a ekonomického vývoja Slovenskej republiky. Spoločnosť by sa s cieľom ďalšieho vyváženého ekonomického rastu mala vo zvýšenej miere venovať podpore súkromného sektora a trhového prostredia. Jednou z hlavných príčin vysokých úrokových sadzieb, hlavného bodu kritiky centrálnej banky je predovšetkým tolerancia finančnej nedisciplíny a zvýhodňovanie dlžníka pred veriteľom. Je preto nevyhnutné zabezpečovať dodržiavanie platnej legislatívy a uplatňovať zákonné prostriedky na potláčanie a zamedzovanie negatívnych javov. Tento imperatív by mal byť prioritou pre všetky subjekty, ako pre verejný, súkromný, tak aj pre sektor verejný, tak aj pre sektor súkromný. Vážený pán predsedajúci, vážené pani poslankyne, páni poslanci, som presvedčený, že predložená správa o menovom vývoji podáva dostatočne výstižný a ucelený obraz o národohospodárskom a menovom vývoji v Slovenskej republike za predchádzajúci rok - za rok 1997. Samozrejme, som pripravený odpovedať na prípadné otázky. Ďakujem.</seg>
            </u>
            <u xml:id="ParlaMint-SK_1998-06-30-t1m49.u838" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u838.p1">Ďakujem pánu guvernérovi. Prosím spoločného spravodajcu výborov pána poslanca Ladislava Lysáka, aby podal správu o výsledkoch rokovania výborov.</seg>
            </u>
            <u xml:id="ParlaMint-SK_1998-06-30-t1m49.u839" who="#LadislavLysák.1933" ana="#regular">
               <seg xml:id="ParlaMint-SK_1998-06-30-t1m49.u839.p1">Vážený pán predsedajúci, vážený pán guvernér, kolegyne, kolegovia, vážení hostia, dovoľte mi predniesť správu Výboru Národnej rady Slovenskej republiky pre financie, rozpočet a menu, Výboru Národnej rady Slovenskej republiky pre hospodárstvo, privatizáciu a podnikanie a Výboru Národnej rady Slovenskej republiky pre pôdohospodárstvo o výsledku prerokovania správy o menovom vývoji v Slovenskej republike za rok 1997. Správu o menovom vývoji v Slovenskej republike za rok 1997 pridelil predseda Národnej rady Slovenskej republiky rozhodnutím číslo 2235 z 28. mája 1998 spomínaným trom výborom na prerokovanie do 25. júna tohto roku. Ako gestorský výbor určil predseda Národnej rady Výbor Národnej rady Slovenskej republiky pre financie, rozpočet a menu, ktorý pripraví spoločnú správu o výsledku prerokovania uvedeného materiálu vo výboroch, ako aj návrh na uznesenie Národnej rady Slovenskej republiky. V súlade s rozhodnutím predsedu Národnej rady Slovenskej republiky z 28. mája 1998 číslo 2235 určené výbory Národnej rady Slovenskej republiky prerokovali správu o menovom vývoji v Slovenskej republike za rok 1997 s týmto výsledkom: Výbory Národnej rady Slovenskej republiky, ktoré predloženú správu prerokovali, ju svojimi uzneseniami zhodne zobrali na vedomie a odporučili Národnej rade Slovenskej republiky správu o menovom vývoji v Slovenskej republike za rok 1997 vziať na vedomie. Zo strany výborov Národnej rady Slovenskej republiky ani od poslancov neboli predložené iné stanoviská, pripomienky, či pozmeňujúce alebo doplňujúce návrhy v súlade s § 75 ods. 2 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky. Gestorský výbor podľa § 79 ods. 4 a ods. 5 rokovacieho poriadku schválil spoločnú správu uznesením číslo 691 zo dňa 24. júna 1998. Určil ma za spoločného spravodajcu výborov a poveril ma predniesť spoločnú správu výborov na schôdzi Národnej rady Slovenskej republiky v druhom čítaní, navrhnúť Národnej rade Slovenskej republiky postup pri hlasovaní o pozmeňujúcich a doplňujúcich návrhoch, ktoré vyplynuli z rozpravy, a hlasovať o predmetnej správe ihneď po skončení rozpravy k nej. Zároveň navrhol Národnej rade Slovenskej republiky podľa § 26 ods. 1 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky vysloviť súhlas, aby guvernér Národnej banky Slovenska Vladimír Masár správu uviedol a mohol vystúpiť v rozprave na schôdzi Národnej rady Slovenskej republiky. Návrh na uznesenie Národnej rady Slovenskej republiky máme v prílohe tejto spoločnej správy. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u840" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u840.p1">Ďakujem pánu spoločnému spravodajcovi. Otváram rozpravu. Písomne sa nikto neprihlásil. Pýtam sa, či sa niekto hlási ústne. Nikto sa nehlási. Vyhlasujem rozpravu za skončenú. Určite sa nechce pán guvernér vyjadriť, lebo nebola žiadna diskusia, ani pán spoločný spravodajca. Prosím spoločného spravodajcu pána poslanca Lysáka, aby hlasovanie uvádzal.</seg>
            </u>
            <u xml:id="ParlaMint-SK_1998-06-30-t1m49.u841" who="#LadislavLysák.1933" ana="#regular">
               <seg xml:id="ParlaMint-SK_1998-06-30-t1m49.u841.p1">Vážený pán predsedajúci, dámy a páni, som rád, že teraz aj po vyčerpávajúcom týždni v dobrej pohode môžem odporúčať, aby sme prijali uznesenie Národnej rady Slovenskej republiky k správe o menovom vývoji v Slovenskej republike za rok 1997 s tým, že Národná rada Slovenskej republiky berie na vedomie správu o menovom vývoji v Slovenskej republike za rok 1997, ktorá bola predmetom rokovania. Gestorský výbor ju odporúča prijať.</seg>
            </u>
            <u xml:id="ParlaMint-SK_1998-06-30-t1m49.u842" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u842.p1">Ďakujem. Budeme hlasovať o uznesení. Pokúsme sa prezentovať a hlasovať. Je tu už aj predseda výboru pán Slobodník, určite to zvládneme. Prezentovalo sa 71 poslancov. Je nás málo. Pokúste sa ešte raz prezentovať a hlasovať. Prezentovalo sa 73 poslancov. Je nás málo. Nemá význam, aby som dával prestávku, máme rokovať do 16.00 hodiny. Budeme hlasovať v utorok. Nedá sa nič robiť. Oznamujem vám, že pokračovať budeme 7. júla 1998, teda v utorok o 13.00 hodine. Príjemný víkend. Dovidenia.</seg>
            </u>
            <note type="date">Piaty deň rokovania 49. schôdze Národnej rady Slovenskej republiky 7. júla 1998</note>
            <u xml:id="ParlaMint-SK_1998-06-30-t1m49.u843" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u843.p1">Vážené pani poslankyne, vážení páni poslanci, otváram piaty deň rokovania 49. schôdze Národnej rady Slovenskej republiky. Podľa § 23 ods. 3 zákona o rokovacom poriadku na dnešnú schôdzu sa ospravedlnili páni poslanci a pani poslankyňa: Sopko, Sudeková, Javorský, Vavrík a na zahraničnej služobnej ceste sú poslanci: Cuper, Čarnogurský, Magvaši a Slobodník. Pani poslankyne, páni poslanci, rokovanie o správe o menovom vývoji Slovenskej republiky za rok 1997 <note type="comment">tlač 1018</note> sme prerušili pred hlasovaním o návrhu uznesenia, ktoré je súčasťou správy výboru. Preto pristúpime k hlasovaniu. Prosím pána poslanca Lysáka, aby uviedol hlasovanie k predmetnému uzneseniu.</seg>
            </u>
            <u xml:id="ParlaMint-SK_1998-06-30-t1m49.u844" who="#LadislavLysák.1933" ana="#regular">
               <seg xml:id="ParlaMint-SK_1998-06-30-t1m49.u844.p1">Vážený pán predseda, kolegyne, kolegovia, text uznesenia máme k dispozícii. Odporúčam v súlade s rozhodnutím výboru pre financie, rozpočet a menu tento návrh prijať.</seg>
            </u>
            <u xml:id="ParlaMint-SK_1998-06-30-t1m49.u845" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u845.p1">Takže, počuli ste, pani poslankyne, páni poslanci, budeme hlasovať o návrhu uznesenia, ktoré máte ako tlač 1018. Prosím, aby sme sa prezentovali a hneď aj hlasovali. <note type="narrative">Hlasovanie.</note> Prezentovalo sa 87 poslancov. Za návrh hlasovalo 83 poslancov. Proti návrhu nehlasoval nikto. Hlasovania sa zdržali 2 poslanci. Nehlasovali 2 poslanci. Takže môžem konštatovať, že Národná rada Slovenskej republiky schválila návrh uznesenia Národnej rady Slovenskej republiky k správe Národnej banky Slovenska o menovom vývoji v Slovenskej republike za rok 1997. Ďakujem vám pekne, pán poslanec.</seg>
            </u>
            <u xml:id="ParlaMint-SK_1998-06-30-t1m49.u846" who="#LadislavLysák.1933" ana="#regular">
               <seg xml:id="ParlaMint-SK_1998-06-30-t1m49.u846.p1">Ďakujem aj ja.</seg>
            </u>
            <u xml:id="ParlaMint-SK_1998-06-30-t1m49.u847" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u847.p1">Pán guvernér, ďakujem vám. Budeme pokračovať ďalším bodom programu, ktorým je správa o plnení štátneho rozpočtu Slovenskej republiky za I. štvrťrok 1998. Správu ste dostali ako tlač 1026 a spoločnú správu o výsledkoch jej prerokovania vo výboroch ako tlač 1026a. Súčasťou tejto správy je aj návrh na uznesenie. Problém je len v tom, že tu ešte nie je minister Maxon, ktorý by mal na základe poverenia vlády predniesť túto správu. Mám informáciu, že pán minister tu bol, ale či bude, to neviem. Už je tu. Pán minister, oznámil som poslaneckej snemovni, že z poverenia vlády nám prednesiete správu o plnení štátneho rozpočtu Slovenskej republiky za I. štvrťrok 1998.</seg>
            </u>
            <u xml:id="ParlaMint-SK_1998-06-30-t1m49.u848" who="#MiroslavMaxon.1951" ana="#regular">
               <seg xml:id="ParlaMint-SK_1998-06-30-t1m49.u848.p1">Vážený pán predseda, vážené dámy, vážení páni, dovoľte mi predstúpiť pred ctenou snemovňou so správou o plnení štátneho rozpočtu za I. štvrťrok 1998. Chcem sa vám ospravedlniť za meškanie, ale zúčastňujem sa na rokovaní vlády a mám takú skúsenosť, že keď tam minister financií chýba, príde o dosť prostriedkov, ktoré musí strážiť. Zákon číslo 375/1997 Z. z. o štátnom rozpočte na rok 1998 schválila Národná rada 12. decembra minulého roku. Jeho realizáciu prezentuje vláda pred Národnou radou po prvýkrát v tomto roku vo forme správy o plnení štátneho rozpočtu za I. štvrťrok 1998. Vláda túto správu prerokovala a schválila na svojej schôdzi 26. mája a poverila predsedu vlády predložiť správu do Národnej rady a mňa, aby som túto správu pred vami odôvodnil. Aj keď správa bola predložená jednotlivým výborom už pred týmto zasadnutím a za účasti zástupcov Ministerstva financií Slovenskej republiky, vo výboroch bola prerokovaná, dovoľte mi, aby som vo svojom vystúpení stručne uviedol stav hospodárenia s prostriedkami štátneho rozpočtu za prvé 3 mesiace tohto roka. Príjmy štátneho rozpočtu za I. štvrťrok dosiahli 43,9 mld. Sk. Hodnotíme to ako časovo primerané plnenie, pretože predstavuje z celoročného rozpočtu 24,4 %. Pozitívne je tiež to, že dosiahnuté príjmy sú oproti rovnakému obdobiu minulého roka vyššie o 4 mld. Sk. Výdavky štátneho rozpočtu sa realizovali v objeme 42,8 mld. Sk. Napriek tomu, že v porovnaní s rovnakým obdobím minulého roka je to viac o 2,4 mld., neprekročil sa časovo primeraný objem pre I. štvrťrok. Výsledok hodnotíme pozitívne, pretože z celoročného rozpočtu predstavujú tieto výdavky 23,2 %. Z uvedených údajov o príjmoch a výdavkoch vyplýva, že k 31. marcu bol vykázaný prebytok štátneho rozpočtu v objeme 1,1 mld. Sk. Tento pozitívny výsledok, i keď len priebežný, sa dosiahol predovšetkým obozretným uvoľňovaním výdavkov zo štátneho rozpočtu. Celkové príjmy a výdavky štátneho rozpočtu boli v ich štruktúre podľa hlavných položiek zabezpečované takto. Rozhodujúca časť celkových príjmov sa získala, samozrejme, daňovými príjmami, ktorých podiel v I. štvrťroku bol takmer 90 %, a predstavovali objem 39,3 mld. Sk, čo z celoročného rozpočtovaného príjmu predstavuje 23,6 %. Mierne zaostávanie daňových príjmov za časovo primeraným podielom ročného rozpočtu spôsobili príjmy z domácich daní na tovary a služby. Predovšetkým to bol príjem z DPH v objeme 11,2 mld., ktorý z ročného rozpočtu predstavoval len 17,5 %. Zaostával za časovo primeraným podielom aj príjem zo spotrebných daní, ktorých objem 5,1 mld. za I. štvrťrok predstavuje 21 % z ročného rozpočtu. Konkrétne sa to prejavilo na spotrebnej dani z piva, vína a uhľovodíkových palív a mazív. Na základe výsledkov za I. štvrťrok možno povedať, že domáce dane na tovary a služby sú zatiaľ na zabezpečenie rozpočtovaných príjmov čiastočne rizikovou položkou. Ďalšie tri skupiny daní, dane z príjmov, dane z majetku a dane z medzinárodného obchodu, vykázali za I. štvrťrok veľmi dobré plnenie. Príjmy z každej z týchto daní prekročili nielen časovo primeraný podiel z ročného rozpočtu, ale aj objem získaný v rovnakom období minulého roka. Z dane z príjmov, zisku a kapitálového majetku sa zabezpečil v I. štvrťroku príjem 18,5 mld. Sk, čo je takmer 30 % z ich ročného rozpočtu. Na tomto pozitívnom výsledku sa podieľala tak daň z príjmov fyzických osôb, ako aj právnických osôb a dane vyberané zrážkou. V porovnaní s rovnakým obdobím minulého roku sa vybralo na daniach z príjmov viac ako 4 mld. Sk. Opäť sa potvrdilo, že daň z príjmov fyzických osôb je dlhodobo stabilizujúcou položkou plnenia príjmov štátneho rozpočtu. Ale aj výsledky dosiahnuté v I. štvrťroku tohto roku pri dani z príjmov právnických osôb, ktorá bola v roku 1997, tak ako si spomíname, najproblémovejšou položkou plnenia celkových príjmov štátneho rozpočtu, nás oprávňuje k miernemu, podotýkam k miernemu optimizmu pri posudzovaní jej vývoja aj v ďalších štvrťrokoch tohto roka. Príjmy z dane z medzinárodného obchodu, tvorené najmä príjmami z cla a z dovoznej prirážky, dosiahli 4,1 mld., čo znamená plnenie z celoročného rozpočtu asi 29 %. Podieľa sa na tom aj dovozná prirážka objemom 2,9 mld., čo je z jej ročného rozpočtu 36,5 %. Ostatné príjmy štátneho rozpočtu v objeme 4,6 mld. tvorili len asi 10 % získaných príjmov v I. štvrťroku 1998. Zdrojom týchto príjmov boli najmä nedaňové príjmy a granty. Nedaňové príjmy, ktoré sú tvorené najmä príjmami z podnikania, z administratívnych poplatkov a platieb z úrokov, nedosiahli získaným objemom 2,2 mld. časovo primeraný podiel z ich ročného rozpočtu. Príčina je predovšetkým v tom, že zákon o štátnom rozpočte stanovil splatnosť osobitných odvodov zo zisku Slovenských telekomunikácií a Slovenského plynárenského priemyslu na termíny po skončení I. štvrťroka, teda máj, resp. november 1998. Predpokladáme, že realizovaním týchto odvodov dôjde k výraznému zlepšeniu v časovo primeranom plnení rozpočtu nedaňových príjmov. Príjem z grantov dosiahol v I. štvrťroku 2,4 mld. a tieto predstavujú rozmanitú štruktúru nerozpočtovaných mimorozpočtových príjmov jednotlivých kapitol štátneho rozpočtu. Sú zhruba na úrovni objemu v rovnakom období minulého roka. Riadenie výdavkov štátneho rozpočtu v I. štvrťroku rešpektovalo jednak vývoj príjmov a zároveň zohľadňovalo potrebu zabezpečiť likviditu štátneho rozpočtu s minimom cudzích zdrojov. Plnenie rozpočtu celkových výdavkov som prezentoval už na začiatku môjho vystúpenia. Podľa jednotlivých druhov výdavkov bolo plnenie takéto. Rozhodujúca časť výdavkov v I. štvrťroku mala charakter bežných výdavkov v objeme 38,7 mld. Sk, čo z celkových výdavkov predstavuje viac ako 90 %. V porovnaní s ich ročným rozpočtom sa bežné výdavky čerpali len na 23,1 %, i keď oproti rovnakému obdobiu minulého roku boli vyššie o 3,3 mld. Sk. Čerpanie bežných výdavkov pod hranicou časovej primeranosti sa zabezpečilo výdavkami na verejnú spotrebu obyvateľstva a štátu, ktorých skutočne vyčerpaný objem 16,9 mld. predstavuje len asi 18 % z ich ročného rozpočtu. Hlavnými položkami týchto výdavkov sú mzdy a platy, výdavky na nákup tovarov a služieb, poistné a príspevky zamestnávateľa do poisťovní a platené úroky. K bežným transferom patria aj dotácie pre obce na financovanie samosprávnych funkcií a financovanie potrieb verejnej hromadnej dopravy, ktoré boli vyčerpané v objeme 0,5 mld., čo predstavuje 46-percentné čerpanie ročného rozpočtu. Vzhľadom na smerovanie bežných transferov, od ktorých závisí fungovanie spomenutých, ale aj ďalších organizácií poskytujúcich nevyhnutné služby najmä obyvateľom, považujeme prekročenie časovo primeraného podielu z celoročného rozpočtu týchto výdavkov za opodstatnené. Vážené dámy, vážení páni, kapitálové výdavky boli v I. štvrťroku čerpané v objeme 3,9 mld., čo z ich celoročného rozpočtu predstavuje 28,5-percentné plnenie. K tejto skutočnosti však treba uviesť, že kapitálové výdavky prešli už pri tvorbe rozpočtu zásadnou zmenou, ktorá sa prejavila na podstatnom znížení rozpočtovaného objemu oproti minulému roku a tento objem predstavuje až 7,7 mld. s cieľom obmedziť neúmernú rozostavanosť stavieb financovaných zo štátneho rozpočtu. Aj čerpaný objem za I. štvrťrok je nižší oproti objemu z rovnakého obdobia minulého roka o 1,1 mld. Na záver svojho vystúpenia mi dovoľte, aby som sa venoval problematike financovania priebežného schodku a dlhovej služby. Oproti minulým rokom už financovanie dlhovej služby a priebežného schodku štátneho rozpočtu nie je súčasťou príjmov a výdavkov štátneho rozpočtu. Je to v súlade so zákonom číslo 375/1997 Z. z., ktorým bol schválený štátny rozpočet na tento rok. Od začiatku tohto roku je dlhová služba a rozpočtový schodok financovaný pokladničnými, teda mimorozpočtovými operáciami. Tým sa aj táto činnosť v rozpočtovom hospodárení zosúladila s postupmi používanými v krajinách Európskej únie. Súhrnne za celý I. štvrťrok bola výška potrieb vyplývajúcich z financovania štátneho dlhu v objeme 71,1 mld. Sk. Tieto potreby boli kryté zdrojmi v objeme 75,4 mld. Sk, čo znamená, že spolu s vykázaným prebytkom štátneho rozpočtu k 31. marcu boli na evidenčnom účte štátu disponibilné prostriedky v objeme 5,4 mld. Sk. Vážené pani poslankyne, vážení páni poslanci, rozpočtové hospodárenie s prostriedkami štátu za I. štvrťrok tohto roku hodnotí vláda Slovenskej republiky pozitívne. Pozitívne preto, že bolo v súlade so zákonom o štátnom rozpočte na rok 1998 a aj s cieľmi a úlohami rozpočtovej politiky vlády na tento rok. Sme presvedčení, že výsledky rozpočtového hospodárenia v I. štvrťroku vytvorili dobré východisko na úspešné plnenie štátneho rozpočtu aj v nasledujúcich štvrťrokoch. Vážené dámy, vážení páni, ďakujem pekne za pozornosť.</seg>
            </u>
            <u xml:id="ParlaMint-SK_1998-06-30-t1m49.u849" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u849.p1">Ďakujem, pán minister. Teraz prosím predsedu Výboru Národnej rady pre financie, rozpočet a menu pána poslanca Baránika, aby nás informoval o výsledkoch prerokovania správy vo výboroch Národnej rady Slovenskej republiky.</seg>
            </u>
            <u xml:id="ParlaMint-SK_1998-06-30-t1m49.u850" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u850.p1">Vážený pán predseda, vážený pán minister, vážené dámy poslankyne, vážení páni poslanci, dovoľte mi, aby som vás oboznámil so správou o plnení štátneho rozpočtu Slovenskej republiky za I. štvrťrok 1998, ktorú pridelil predseda Národnej rady Slovenskej republiky rozhodnutím číslo 2251 z 9. júna 1998 Výboru Národnej rady Slovenskej republiky pre financie, rozpočet a menu, Výboru Národnej rady Slovenskej republiky pre hospodárstvo, privatizáciu a podnikanie a Výboru Národnej rady Slovenskej republiky pre pôdohospodárstvo na prerokovanie do 25. júna 1998. Ako gestorský výbor určil predseda Národnej rady Slovenskej republiky Výbor Národnej rady Slovenskej republiky pre financie, rozpočet a menu, ktorý pripraví spoločnú správu o výsledku prerokovania uvedeného materiálu vo výboroch, ako i návrh na uznesenie Národnej rady Slovenskej republiky. V súlade s rozhodnutím predsedu Národnej rady Slovenskej republiky číslo 2251 z 9. júna 1998 pridelenú správu o plnení štátneho rozpočtu Slovenskej republiky za I. štvrťrok 1998 výbory Národnej rady Slovenskej republiky prerokovali s týmto výsledkom: uvedené výbory Národnej rady prerokovali predloženú správu a posudzovali čerpanie štátneho rozpočtu Slovenskej republiky za I. štvrťrok 1998 z pohľadu príslušných rozpočtových kapitol. Zároveň výbory Národnej rady Slovenskej republiky správu o plnení rozpočtu za I. štvrťrok 1998 prerokovali, zobrali na vedomie a odporučili Národnej rade Slovenskej republiky správu o plnení štátneho rozpočtu za I. štvrťrok 1998 zobrať na vedomie. Výbory vo svojich uzneseniach konštatovali, že: 1. celkové príjmy štátneho rozpočtu Slovenskej republiky sa dosiahli vo výške 43 938 mil. Sk, čo je 24,4 % z ročného rozpočtu, 2. výdavky štátneho rozpočtu Slovenskej republiky dosiahli 42 835 mil. Sk, čo je 23,2 % ročného rozpočtu, 3. rozpočtové hospodárenie Slovenskej republiky k 31. 3. 1998 sa skončilo prebytkom vo výške 1 103 300 mil. Sk. Výbor Národnej rady Slovenskej republiky pre financie, rozpočet a menu ako gestorský výbor schválil svojím uznesením 25. júna 1998 spoločnú správu výborov Národnej rady Slovenskej republiky, ako aj návrh na uznesenie Národnej rady Slovenskej republiky. Určil poslanca Michala Baránika za spoločného spravodajcu výborov. Výbor ho poveril predniesť spoločnú správu výborov na schôdzi Národnej rady v druhom čítaní, navrhnúť Národnej rade Slovenskej republiky postup pri hlasovaní o pozmeňujúcich a doplňujúcich návrhoch, ktoré vyplynuli z rozpravy, a hlasovať o predmetnej správe ihneď po ukončení rozpravy k nej. Návrh na uznesenie Národnej rady Slovenskej republiky je prílohou tejto správy. Skončil som, pán predseda. Ako prvý sa hlásim do rozpravy.</seg>
            </u>
            <u xml:id="ParlaMint-SK_1998-06-30-t1m49.u851" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u851.p1">Ďakujem, pán spravodajca. Takže, pani poslankyne, páni poslanci, otváram rozpravu. Do rozpravy za kluby som nedostal písomnú prihlášku. Hlási sa pani poslankyňa Schmögnerová. Ako prvý vystúpi pán poslanec Baránik.</seg>
            </u>
            <u xml:id="ParlaMint-SK_1998-06-30-t1m49.u852" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u852.p1">Vážené kolegyne a kolegovia, pre ekonomický vývoj Slovenskej republiky v I. štvrťroku je charakteristický rast hrubého domáceho produktu, ktorý pokračuje zhruba rovnakou intenzitou ako v minulom roku. Na rozdiel od minulého roku vzrástla inflácia v dôsledku niektorých cenových úprav, ktoré sme legislatívne v minulom roku upravili. Čo je potešiteľné oproti predchádzajúcim rokom, rastie objem priemyselnej výroby niekoľkonásobne vyšším tempom, ako to bolo v predchádzajúcich rokoch. Podobne ako v minulom roku rastie rýchlejšie ako objem výkonov objem pridanej hodnoty a taktiež pokračuje predstih produktivity práce pred rastom miezd. Obidve pozitívne tendencie charakterizujú vývoj našej ekonomiky v zmysle zlepšených kvalitatívnych parametrov. Negatívom zostáva, že oproti porovnateľnému obdobiu minulého roku je hlbší prepad platobnej bilancie. V rozpočtovej politike, ktorá pokračuje v intenciách minulého roku, treba upozorniť na to, že sa podarilo obmedziť neúmernú alebo darí sa obmedziť neúmernú rozostavanosť stavieb financovaných zo štátneho rozpočtu, plniť zámery sociálnej politiky vo väzbe na novelu zákona o životnom minime, zapájanie štátnych zdrojov do realizácie projektov budovania infraštruktúry a zabezpečiť transfery podnikateľským subjektom a štátnym fondom so zameraním na podporu poľnohospodárskeho komplexu a na podporu aktivít štátu pri riešení dôsledkov ekonomickej a sociálnej transformácie našej spoločnosti. To sú základné tendencie, ktoré sú charakteristické pre rozpočtovú politiku v I. štvrťroku tohto roku. Príjmy oproti rovnakému obdobiu minulého roku, ako to už spomínal aj pán minister, vzrástli o 4 mld., ale hlavne v dôsledku daňových príjmov, ktoré sa zvýšili o 5,9 mld., hlavne v dôsledku rastu príjmov fyzických osôb, ktoré kopírujú vývoj hrubého domáceho produktu. Vzrástli aj dane z príjmov právnických osôb. Zaostáva plnenie dane z pridanej hodnoty a cla. Zo spotrebných daní najnižšie plnenie majú dane z piva, čo je zarážajúce, pretože spotreba neklesla a neviem si vysvetliť, z akých dôvodov zaostáva plnenie daní. Vo výdavkoch nabehli nové požiadavky, ktoré vyplynuli zo zákona o štátnej službe Policajného zboru, Zboru vojenskej a finančnej stráže a Železničnej polície od 1. 4. 1998. Vo výdavkoch najvyššie plnenie bolo pri obstarávaní kapitálových aktív, bežné transfery neziskovým organizáciám a podnikateľskému sektoru a ďalej z bežných transferov obciam sa vyčerpalo, ako už tiež spomínal pán minister, 46,5 %. Výdavky na verejnú spotrebu štátu sa čerpali len v objeme 16,9 mld. a predstavovali len 18,4 %. Takéto nízke čerpanie týchto výdavkov spôsobuje problémy, ktoré sú v štátnej správe, ktoré sa vyrovnali čiastočne v druhom kvartáli a, samozrejme, vyrovnajú sa aj v treťom kvartáli. Vážené dámy a páni, plnenie štátneho rozpočtu za I. kvartál tohto roku je pozitívne, pokračujú tendencie dobre založené v predchádzajúcich rokoch a vytvárajú sa tým predpoklady na to, aby sa štátny rozpočet, tak ako bol schválený v tomto roku, aj do konca roka splnil. Ďakujem za pozornosť. To je všetko, pán predseda.</seg>
            </u>
            <u xml:id="ParlaMint-SK_1998-06-30-t1m49.u853" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u853.p1">Ďakujem, pán poslanec. Ďalej je do rozpravy prihlásená pani poslankyňa Schmögnerová.</seg>
            </u>
            <u xml:id="ParlaMint-SK_1998-06-30-t1m49.u854" who="#BrigitaSchmögnerová.1947" ana="#regular">
               <seg xml:id="ParlaMint-SK_1998-06-30-t1m49.u854.p1">Ďakujem pekne za slovo. Vážený pán predseda, vážený pán minister, vážené kolegyne, kolegovia, dovoľte mi, aby som sa stručne vyjadrila k predloženej správe o plnení štátneho rozpočtu Slovenskej republiky za I. štvrťrok 1998. Dnes máme, myslím si, že 7. júla a celkom oprávnene som čakala, že pán minister nás bude informovať aspoň o predbežných výsledkoch, ktoré dosiahol štátny rozpočet za prvých šesť mesiacov. Myslím si, že tie informácie má k dispozícii a je škoda, že sme my poslanci súhlasili s tým, že ministerstvo financií prestalo informovať poslaneckú snemovňu a Výbor Národnej rady pre financie, rozpočet a menu o rozpočtovom vývoji v priebehu roka. Takže máme zatiaľ jediné štvrťročné, polročné a koncoročné informácie. Uviedli ste, pán minister, že ste spokojný s výsledkami, ktoré sa dosiahli v prvom štvrťroku. Hodnotili ste ich ako pozitívne a zároveň ste uviedli, že je to aj predpoklad ďalšieho pozitívneho vývoja v priebehu roka 1998. Keby sme mali možnosť si vypočuť, ako to vyzerá k polroku, mohli by sme mať viac argumentov pre alebo proti. V každom prípade by som sa chcela trošku vrátiť k rozprave, ktorá sa odohrala pri štátnom záverečnom účte za rok 1997, pretože som v nej poukázala na niektoré riziká týkajúce sa roku 1998. Pravdaže, vtedy v trošku odlišnom kontexte. Keď som poukazovala na určité výhrady voči vykázanému schodku štátneho rozpočtu, ktoré sa týkali niektorých platieb, napríklad úhrad platieb nezrealizovaných v roku 1997, a rovnako aj fakt, že sa vlani neuplatnil odpočet dane z pridanej hodnoty a spotrebných daní v rozsahu 0,6 až 0,7 mld., pán minister vo svojej odpovedi spochybnil tieto výsledky. Povedal, že tieto výsledky, resp. tieto čísla nie sú korektné. Chcela by som vás upozorniť, pán minister, na materiál, ktorý bol prerokovaný vo vláde 24. 3. 1998 s názvom Riziká rozpočtového hospodárenia v roku 1998, na stranu číslo 1 a číslo 5, kde sa presne uvádza to, čo som i ja tu len zopakovala. Chcem len upozorniť, že sa nikdy neopieram o výsledky, ktoré nemám overené. Takže mi dovoľte, aby som zopakovala, na strane číslo 1 je napríklad uvedené: "Pri posudzovaní výsledkov hospodárenia je však potrebné zohľadniť i neuhradenie platieb v rozsahu asi 2,4 mld. koncom decembra 1997, z ktorých viac ako 1,3 mld. sa prenieslo na ťarchu hospodárenia v roku 1998." A na strane 5 sa ďalej ešte uvádza: "Výsledky rozpočtového hospodárenia v roku 1997 vo svojej podstate budú mať vplyv na rozpočtové hospodárenie v roku 1998, a to 1,3 mld.", čiže to je tá istá suma z nerealizovaných platieb, a ďalej "asi 0,6 až 0,7 mld. Sk z neuplatňovania odpočtu dane z pridanej hodnoty a spotrebných daní koncom roku 1997" atď. atď. Zopakovala som to len preto, že som chcela poukázať, že skutočne čísla, ktoré som uvádzala, sú presne tie isté čísla, ako som ich teraz citovala z vládneho materiálu. Z materiálu, ktorý predkladalo ministerstvo financií a ktorý ste zrejme podpisovali asi vy pán minister. Je však v tejto súvislosti dôležité, nejde tu naozaj o spor dvoch ľudí, ide tu o veľmi závažné okolnosti, ako bude vyzerať rok 1998 a aké budú východiská na rok 1999. A v tejto súvislosti, ak dovolíte, by som chcela položiť niekoľko otázok, ktoré sa presne týkajú tohto materiálu, ktorý ministerstvo financií pripravilo, a zároveň aj materiálu, ktorý bol nadväzujúci na predchádzajúci, keď ministerstvo financií pripravilo aj Návrh opatrení na zabránenie a odstránenie nepriaznivých skutočností v oblasti rozpočtového hospodárenia a na realizáciu zvýšenia výberu daní pre roky 1998 a 1999 - presný názov tohto materiálu. Dokument, ktorý ministerstvo financií predložilo a ktorý bol prerokúvaný 24. 3. 1998 vo vláde, ktorý vláda vzala na vedomie, uvádza niekoľko závažných rozpočtových rizík na rok 1998 a vzhľadom na to, že už medzitým uplynul nejaký čas, samozrejme, by som chcela rada vedieť, či sa tieto riziká realizujú alebo naopak sa ukazuje, že ten vývoj je lepší. Zatiaľ, žiaľ, nemám inú možnosť, ako položiť priamo tieto otázky vám. Riziká, ktoré sa tam uvádzajú okrem tých neuhradených platieb, kde nemožno hovoriť o riziku, pretože to je jednoducho treba uhradiť z rozpočtu 1998, sú nasledujúce. Uvádza sa tam dovozná prirážka, resp. príjmy z dovoznej prirážky, kde sa predpokladá, že zníženie príjmov dovoznej prirážky z toho titulu, že dovozná prirážka bude mať kratšie trvanie, ako sa pôvodne predpokladalo pri vypracovaní návrhu zákona o štátnom rozpočte a pri schvaľovaní zákona o štátnom rozpočte, je kratšie, že predpokladaná strata z tohto faktu bude predstavovať asi dve až tri miliardy korún. Presne citujem, držím sa presne dokumentu. Ďalšie riziko, ktoré sa tu uvádza, je zníženie výnosu DPH. Vy ste napokon tiež v štvrťročnej správe uviedli, že tento rok sa zatiaľ za prvý štvrťrok ukazovali najnižšie výnosy pri DPH. Rovnako aj tento dokument o rizikách štátneho rozpočtu na strane 8 uvádza, že sa predpokladá zníženie výnosu dane z pridanej hodnoty v priebehu celého roka 3 mld. korún. Ďalej je tu, neviem sa k tomu vyjadriť, ale je tu určité spochybnenie osobitného odvodu zo Slovenských telekomunikácií na strane číslo 7. Nie je uvedené či v celom rozsahu, alebo v nejakej sume, takže to neviem vyčísliť. Ďalej sa poukazuje na to, že v priebehu už týchto niekoľkých mesiacov roka sa prijalo niekoľko zákonných opatrení, ktorých účinnosť bude v priebehu roka dlhšia, ako sa pôvodne predpokladalo, a s tým sú spojené niektoré, samozrejme, ďalšie výdavky. Aby som to trošku konkretizovala, má sa tam napríklad na mysli zákon o platových náležitostiach vojakov, ktorý mal platiť pôvodne podľa predpokladov zostavovania štátneho rozpočtu od 1. 4. 1998 a platí od 1. 1. a s tým hrozí ako riziko dodatočných nákladov asi 223 mil. korún. Ďalej sa uvádza, že isté riziko je spojené s vyplácaním dávok sociálnej starostlivosti, kde sa to extrapoluje na základe výsledkov posledného štvrťroku, kde došlo k prečerpaniu dávok sociálnej starostlivosti, a tento odhad je podľa deviatej strany 500 až 700 mil. korún, teda odhad tohto rizika. Je tam jedna veľmi závažná položka, pri ktorej by som bola veľmi rada, keby ste, pán minister, boli taký láskavý a vysvetlili, o čo tu ide. Mám určitý predpoklad, ale rada by som, aby sme to z vašich úst počuli. Je to tlak na rozpočet, ktorý je signalizovaný v dôsledku prehratých súdnych sporov. A uvádza sa tu, že výdavková položka rozpočtovaná vo Všeobecnej pokladničnej správe predpokladá 300 mil. korún, ale že sa javí z tohto titulu ako nedostatočná a že len požiadavka za ministerstvo financií predstavuje sumu presahujúcu 1 mld. korún. Neviem, či tu ide o spor so Slovenskou inkasnou jednotkou alebo o ktorý druh sporu ide, alebo či sa to týka ešte Haagu, ale neviem. Takže keby ste boli taký dobrý povedať, o čo tu vlastne ide. Ďalej, čo nemožno alebo nie je nevyhnutné pokladať za riziko, ale možno hovoriť o tom, že to bude znamenať určité oddialenie niektorých opatrení, je otázka finančného zabezpečenia štátnej pokladnice, kde je možné sa dohodnúť, že sa to bude pomalšie realizovať, ale odhad toho rizika v prípade, že by sa realizovala štátna pokladnica v takom harmonograme, ako sa to pripravilo, by predstavoval 2,4 mld. korún. Je tu potom jedna suma, ktorú táto vážená poslanecká snemovňa schválila, a viete, že ste pridali tú poslednú povestnú kvapku do vývoja v Investičnej a rozvojovej banke, ale netýka sa len Investičnej a rozvojovej banky. Otvorená zostáva otázka riešenia úhrady majetkovej ujmy v Investičnej a rozvojovej banke a v Slovenskej sporiteľni, ktorú zo zákona má robiť vláda Slovenskej republiky, a rozsah tejto nedoriešenej úhrady majetkovej ujmy predstavuje 1,3 mld. korún. Je tu, samozrejme, ešte aj odhad zvýšenia nákladu na štátnu dlhovú službu vzhľadom na to, že znovu ten predpoklad pri zostavovaní štátneho rozpočtu vychádzal z iných východísk pri úrokovej miere. Samozrejme, teraz dochádza k určitému zníženiu úrokovej miery, takže možno, že odhad toho rizika v rozsahu 1 mld. sa nenaplní. Ak by som spočítala tieto riziká, nie všetky, pretože nie všetky boli kvantifikované, ale tie, ktoré kvantifikované boli, vychádza to na 11,2 až 12,4 mld. korún. Samozrejme, je to značný rozsah. Vypočujeme si, do akej miery sa tie riziká v priebehu polroka napĺňajú, do akej sa nenapĺňajú, v každom prípade je, myslím si, potrebné o tom hovoriť. Na záver by som chcela uviesť ešte jednu poznámku. Týka sa toho ďalšieho materiálu, ktorý pripravilo ministerstvo financií, a je to návrh opatrení na zabránenie a odstránenie týchto rizík. Tak trošku som ho komentovala pri správe o štátnom záverečnom účte a v žiadnom prípade môj komentár neznamenal, že som chcela znevážiť prácu zamestnancov ministerstva financií. Pokiaľ ste to tak, pán minister financií, pochopili, tak mojím zámerom to nebolo. Administratíva sa vždy pohybuje v určitých rámcoch, samozrejme, aj na jej pripravenosti, schopnosti, odbornej pripravenosti záleží, čo sa napokon vyprodukuje. Opierala som sa skutočne o tento materiál, aj keď som konštatovala, že sa mi zdá, že ministerstvo financií prejavuje určitú bezradnosť. Bezradnosť v tom, ako sa s týmito rizikami vyrovnať. Vy ste to veľmi jednoznačne odmietli, ja to, pravdaže, môžem zdokumentovať, na základe čoho vyplynulo moje podozrenie. Vyplynulo na základe opatrení, ktoré sú v tomto materiáli zhrnuté. Sú to opatrenia naozaj veľmi všeobecné, aby ma presvedčili, že ministerstvo financií má nejakú silnú zbraň, ktorou dokáže zmeny uskutočniť. Sú to opatrenia, ako napríklad nenavrhovať legislatívne opatrenia, ktorých dosah nebol v rozpočte na rok 1998 kvantifikovaný, prehodnotiť účinnosť a efektívnosť plnenia opatrení vyplývajúcich z balíka opatrení. Čítam ďalej: nespochybňovať reálnosť odvodu zo Slovenských telekomunikácií, dovoznú prirážku odpustiť len v prípade dovozu investičnej technológie, zvýšiť efektívnosť výberu daní. Myslím si, že celých osem rokov, resp. päť rokov od toho roku 1993 sa o to usilujeme. Na strane výdavkov pokračovať vo viazaní výdavkov rozpočtu, priebežne sledovať a analyzovať čerpanie dávok sociálnej starostlivosti. Prijať opatrenia na utlmenie zvýšeného tlaku na rozpočet v dôsledku prehratých súdnych sporov atď. atď. Sú to skutočne opatrenia, ktoré sa pohybujú v určitých rámcoch. A takéto rámce nevychádzajú. Nevychádzajú preto, že zásadnejšie zmeniť výsledky rozpočtového hospodárenia predpokladá zmeniť finančnú politiku a celú hospodársku politiku vlády. Myslím si, že roky 1996 a 1997, možno aj rok 1998 to jednoznačne dokumentujú. A myslím si, že v tomto je práve tá bezradnosť ministerstva financií, že bez takýchto zásadných zmien v hospodárskej politike vlády nie je schopné sa zásadnejšie ani vyrovnať s rizikami, ktoré každoročne v rozpočte sú a z ktorých veľká časť týchto rizík sa aj napĺňa. Myslím si, že záver toho môjho vystúpenia je, že je načase zmeniť politiku, a pokiaľ to nie je schopná urobiť táto vláda, zmeniť vládu. Ďakujem vám za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u855" who="#AugustínMariánHúska.1929" ana="#regular">
               <seg xml:id="ParlaMint-SK_1998-06-30-t1m49.u855.p1">Ďakujem. Ďalší nebol písomne prihlásený. Teda sa pýtam, či sa niekto hlási do rozpravy ešte ústne, alebo elektronicky. S faktickou poznámkou podpredseda Národnej rady pán Filkus a pán poslanec Ftáčnik sa hlási do rozpravy. Zapisujem. Pán poslanec Ftáčnik, pán poslanec Košnár a pán predseda Rea. Nech sa páči, máte slovo, pán podpredseda.</seg>
            </u>
            <u xml:id="ParlaMint-SK_1998-06-30-t1m49.u856" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u856.p1">Ďakujem pekne. Predmetom nášho rokovania je teraz plnenie výsledkov štátneho rozpočtu za prvý kvartál. Musím vám povedať, pani poslankyňa Schmögnerová, že ste k tomu nič nepovedali. Znovu ste napríklad hovorili o rizikách štátneho rozpočtu na celý rok vychádzajúc z rizík, ktoré sme vedeli už minulého roku a o ktorých sme niekoľko ráz diskutovali. A vy ste takisto hovorili o rizikách, keď sme hovorili o záverečnom účte, budete hovoriť o rizikách, keď budeme hovoriť o rozpočte hocijakej kapitoly. Tak to je na počudovanie, že naozaj takto ľahko na tomto ekonomickom trhu za cieľom svojho vlastného egocentrického postavenia s týmto narábate. Predsa o rizikách štátneho rozpočtu, o tom, čo na strane výdavkov a príjmov a ako sa tie riziká prejavujú, najmä cez faktory, ktoré už ani nechcem opakovať, ktoré sme si už x-krát povedali, sme niekoľko ráz aj v konštelácii s vami na pôde televízie a inde vystupovali. A nerozumiem, prečo teda nepoviete niečo k plneniu štátneho rozpočtu prvého kvartálu, keď je toto predmetom našej rozpravy. O hospodárskej politike určite budeme diskutovať, budeme mať možnosť diskutovať aj o postavení vlády vo vzťahu k hospodárskej politike, to, čo mala vláda urobiť atď. Ale vy sa neustále vraciate k tým istým východiskám a prepolitizúvate tento svoj odborný profil. A to je veľmi lacné. Samozrejme, že si uvedomujem vzťah medzi rastom hrubého domáceho produktu a investíciami. Sme v stave, keď miera investícií je mimoriadne vysoká a vychádzajúc z minulého roku pri prepočítaní to vychádza tak, že pri každej korune rastu hrubého domáceho produktu potrebujeme vynaložiť sedem korún investícií. To je veľa. Takisto, ako sú známe veci, že na korunu rastu hrubého domáceho produktu, jeho spracovania, potrebujeme pridať 1,77 Sk atď., čo nezodpovedá trendom vo vyspelých ekonomikách. Ale tak či tak, ak chceme od vlády, aby vytvorila priestor na to, aby mohla nejakým spôsobom cez hospodársku politiku ovplyvniť rast hrubého domáceho produktu, zamestnanosť, samozrejme, inflačný proces a aj zahraničný obchod, čo všetko do toho magického štvoruholníka patrí, tak nemôžeme v tejto chvíli namietať zvýšenú mieru investícií, možno len do tej miery, že štruktúra investícií je z hľadiska strednodobých, krátkodobých a dlhodobých efektov prevažujúca v prospech dlhodobých efektov, a to je riziko. To je riziko, ktoré sa objavuje aj v prvom kvartáli, a ja chcem k tomu teraz prísť. Povedal by som, že zámer racionálneho vynakladania prostriedkov štátneho rozpočtu v prvom kvartáli je do veľkej miery splnený. Nie je splnený do tej miery, že, samozrejme, je zameraný na to, aby znižoval - a aj na ministerstve financií si to uvedomujú - náklady, výdavky štátnej správy. Ale znovu dochádza k tomu, že napríklad ministerstvo financií umiestnilo na trhu krátkodobých cenných papierov štátne pokladničné poukážky v prvom kvartáli za vyše miliardu korún, a to aj vzhľadom na priaznivý vývoj hospodárenia bežného účtu začiatkom marca 1998. Pri priemernej úrokovej sadzbe 15 % sa emisia štátnych pokladničných poukážok odrazí vo zvýšení nákladovosti sumou 160 mil. O to sa budú zvyšovať náklady. Samozrejme, že toto zaťaží rozpočet a ukazuje sa to aj v prvom kvartáli, ale ide o prvý kvartál. Máme tri kvartály pred sebou a všetky riziká, ktoré sa spomínali, budú v celkom inej podobe koncom roku. A z tohto hľadiska robiť závery takéhoto druhu, ako urobila pani Schmögnerová, je nielen neodborné, prepolitizované a ja s tým jednoducho nemôžem súhlasiť. Uvedomujem si aj to, že výdavky štátneho rozpočtu v celom roku budú zvýšené minimálne o sumu 43 mld., ktorá predstavuje krytie nákladov z emisie štátnych pokladničných poukážok v roku 1997 vo výške 36,9 mld. a výnosov v objeme 6,54 mld., to je asi 16,2 %. Viac ma však mrzí skutočnosť, že v tej prvej etape, v prvom kvartáli napríklad plnenie daňových príjmov domácich daní na tovary a služby dosiahlo len 18,4 %. A to sú veci, kde sú rezervy a na ktoré možno poukázať aj v súvislosti s plnením prvého kvartálu. <vocal type="noise"><desc>Hlas z pléna.</desc></vocal> Ale, pani poslankyňa, mám možnosť hovoriť trošku dlhšie vzhľadom na rokovací poriadok, ktorý rešpektujete aj vy, aj ja. Tým chcem len povedať, že výsledky prvého kvartálu nie sú bohvieako povzbudzujúce. Sú reálne do tej miery, že si uvedomujeme mimoriadnu vysokú mieru investovania, neplnenia daňových príjmov a, samozrejme, aj iných rizík. Ale ide o prvý kvartál. A to bude celkom inak vyzerať v druhom alebo treťom kvartáli. Z tohto hľadiska navrhujem túto správu prijať a myslím si, že netreba tie veci najmä okolo rizík pochádzajúcich ešte z roku 1997 v tejto etape mimoriadne dramatizovať. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u857" who="#AugustínMariánHúska.1929" ana="#regular">
               <seg xml:id="ParlaMint-SK_1998-06-30-t1m49.u857.p1">Ďakujem pekne. Slovo má pán poslanec Ftáčnik a pripraví sa pán poslanec Košnár.</seg>
            </u>
            <u xml:id="ParlaMint-SK_1998-06-30-t1m49.u858" who="#MilanFtáčnik.1956" ana="#regular">
               <seg xml:id="ParlaMint-SK_1998-06-30-t1m49.u858.p1">Vážený pán podpredseda, vážený pán minister, vážené kolegyne a kolegovia, cieľom môjho vystúpenia nie je ani dramatizovať, ani nejakým spôsobom preháňať, ale chcel by som upozorniť ctenú Národnú radu na finančné zabezpečenie a problematiku rozpočtového hospodárenia v oblasti školstva, o ktorom pred dvoma týždňami veľmi vážne rokoval aj výbor pre vzdelanie, vedu, kultúru a šport. S prvým štvrťrokom to súvisí tak, že v prvom štvrťroku sa objavili signály, že rozpis prostriedkov na školy a školské zariadenia v pôsobnosti krajských úradov je taký, že školy vydržia pravdepodobne do júna tohto roku z hľadiska zabezpečenia prevádzky škôl a že od septembra nebudú mať, alebo v septembri nebudú mať z čoho otvoriť školský rok, pretože peniaze na prevádzku vlastne za prvých osem mesiacov kalendárneho roka vyčerpajú. Takýto stav nám signalizovali viaceré školy, viacerí riaditelia, dokonca aj pracovníci odborov školstva na okresných a krajských úradoch, preto sme vo výbore navrhli uznesenie, aby sa to objektivizovalo, aby sme sa neopierali len o subjektívne vyjadrenia jednotlivých riadiacich pracovníkov. Požiadali sme uznesením výboru jednotlivé krajské úrady, aby nám poskytli informáciu o rozpise prostriedkov na školy a školské zariadenia za rok 1998 a porovnali ich v členení na mzdy, prevádzku, príspevky so zabezpečením škôl a školských zariadení v roku 1997. Ten materiál sme dostali v priebehu mesiaca mája a na júnovom zasadnutí sa ním zaoberal Výbor Národnej rady Slovenskej republiky pre vzdelanie, vedu, kultúru a šport za prítomnosti pracovníkov krajských úradov, ako aj za prítomnosti pracovníkov ministerstva školstva a ministerstva financií. Z vecných podkladov sa zistilo, že situácia naozaj nie je dobrá. Najhoršie je na tom Krajský úrad Trnava, ktorý má na zabezpečenie prevádzky škôl zhruba 68 % prostriedkov, ktoré dostal v roku 1997. Niektoré ďalšie krajské úrady mali peniaze na úrovni 75 %, čiže za reálne sa dá považovať výpadok zhruba jednej štvrtiny prostriedkov, ktoré školy mali možnosť použiť na zabezpečenie svojej prevádzky v minulom roku, čiže približne v mesiacoch október až december jednoducho nebudú mať z čoho zabezpečiť prevádzku základných škôl, stredných škôl, ale aj školských zariadení. Mohol by som tu vymenovať, samozrejme, konkrétne, ale myslím si, že viete, o ktoré ide. Čiže z týchto objektívnych podkladov sme zistili, že situácia je vážna, navyše umocnená dvoma faktormi, ktoré tu treba spomenúť, a myslím si, že už tu zazneli aj vo vystúpeniach predrečníkov. Tým jedným faktorom je viazanie finančných prostriedkov, ktoré ministerstvo financií urobilo ku všetkým kapitolám vo vzťahu ku kapitole ministerstva, resp. ku kapitole školstva alebo časti školstva v kapitolách krajských úradov. Aby som bol presný, rovnalo sa to sume 45 % na prvý štvrťrok, čiže školy mali ušetriť 5 % nemalého objemu prostriedkov, odhadol by som ho na zhruba 12 mld. Sk, ktoré sa minú v prvom polroku v školách a školských zariadeniach. Z nich, keď máte ušetriť 5 %, ale máte vyplatiť mzdy, to znamená nárokové zložky, musíte siahnuť, samozrejme, do prevádzky, musíte siahnuť na osobné ohodnotenia učiteľov, školských pracovníkov. To znamená, že situácia je veľmi kritická aj z tohto pohľadu. Druhý faktor, o ktorom tu treba hovoriť, je riešenie neuhradených faktúr z roku 1997, ktoré odhadujú jednotlivé krajské úrady po súčte na sumu až 400 mil. Sk. To znamená, že tento deficit si preniesli školy a školské zariadenia z roku 1997 do tohto kalendárneho roku a vlastne z rozpočtových prostriedkov, ktoré boli nižšie oproti minulému roku - čísla som tu spomínal -, museli uhradiť ešte dlhy vo výške 400 mil. Sk za energie, za vykonané práce, za veci, ktoré jednoducho na prevádzku škôl v poslednom štvrťroku nevyhnutne patrili. Toto boli objektívne údaje, ktoré sme zistili, a prítomný pracovník ministerstva školstva, vedúci sekcie financovania potvrdil, že ministerstvo školstva odhaduje, že školám a školským zariadeniam v pôsobnosti okresných a krajských úradov chýba na zabezpečenie fungovania, riadneho fungovania na tento kalendárny rok oproti roku 1997 zhruba 1,5 mld. Sk, z toho 600 mil. nám chýba na prevádzke, 400 mil. sú neuhradené faktúry z minulého roku, zhruba 280 až 300 mil. chýba na mzdové otázky a zhruba 200 mil. sú kapitálové výdavky. To je, prosím, odhad ministerstva školstva, nie môj, čiže opieram sa o údaje, ktoré zosumarizovalo ministerstvo školstva z jednotlivých krajských úradov. Na základe týchto poznatkov, ktoré sme dostali, výbor Národnej rady prijal uznesenie, v ktorom sa obrátil na ministerstvo financií s požiadavkou, aby školy a školské zariadenia boli vyňaté z regulácie v priebehu II. polroku 1998. Chcem upozorniť, že školy a vôbec rezort školstva doteraz, keď fungoval, a ja si pamätám už 7 štátnych záverečných účtov, splnil vždy svoje povinnosti vo vzťahu k štátnemu rozpočtu na 99,7 % alebo na 100,1 %. Jednoducho s veľkou rozpočtovou disciplínou zvládli školy a školské zariadenia splnenie plánovaného rozpočtu. Ak sa ale celý rok škrtia a uvoľníme im peniaze až v IV. štvrťroku, niekedy je veľmi ťažké účelne použiť tieto prostriedky a nezadlžiť sa pritom tak, že sa dostaneme do situácie, v ktorej dnes podľa mojich poznatkov je napríklad Základná škola v Novej Bani, ktorá má od marca vypnutú teplú vodu. Nie je to príjemný stav, ale v tejto základnej škole sa zohrieva voda v kuchyni jednoducho zo studenej vody, pretože teplú vodu miestny úrad vypol, keďže škola nebola schopná platiť svoje záväzky. Nechcem strašiť, je to ojedinelý prípad, môžete povedať, nech si to vyriešia v Novej Bani na Okresnom úrade v Žarnovici, ale myslím si, že je to signál, že toto je to, čo sa môže stať, ak nedáme školám dostatočné prostriedky. Čiže výbor odporučil neregulovať. Po druhé, školy sú veľmi disciplinované z hľadiska plnenia príjmov štátneho rozpočtu, pravidelne školstvo vytvára nadpríjmy. Zvykom zo strany ministerstva financií bolo, že ak školy vytvorili nadpríjmy, boli im ponechané v rámci zvýšených výdavkov. To znamená, ak školy boli schopné získať dodatočné prostriedky, neboli to nikdy veľké prostriedky, ministerstvo financií im ponechalo vždy po príslušnom štvrťroku možnosť vyčerpať tieto navyše získané peniaze v prospech svojich prevádzkových činných výdavkov. Toto bolo odporúčanie príslušného gestorského výboru, ktorý tiež požiadal, aby správu, ktorú pripravilo ministerstvo školstva o stave financovania základných a stredných škôl a školských zariadení v roku 1998 a predložilo ju do vlády a vláda Slovenskej republiky sa ňou doteraz nezaoberala, prerokovala a hľadala ďalšie opatrenia, ktoré by mohli vykryť tú veľkú potrebu v odhadovanej výške 1,5 mld. Sk. Čiže tieto tri veci sme vo výbore prijali, zhodou okolností sme o tom hlasovali včera. Mňa mimoriadne potešilo, keď som minulý týždeň našiel na stole návrh, ktorý zrejme prednesie pán kolega Rea, kde vládni poslanci navrhujú zrušiť reguláciu, nadpríjmy ponechať školám. Veľmi rád budem hlasovať za toto uznesenie, pretože je to spoločná aktivita, musím to takto povedať, aj opozície aj koalície na to, aby naše školy fungovali k 1. septembru, keď sa my politici budeme venovať volebnej kampani a ťažko by sme vysvetľovali riaditeľom či rodičom, prečo sa v tej či onej škole nekúri, alebo prečo ju ženieme do nejakých problémov, v ktorých si sama nemôže pomôcť. Čiže podporím to uznesenie a chcem vám predložiť tretiu časť toho uznesenia nášho výboru, aby sme sa my ako Národná rada, nielen výbor, obrátili smerom k vláde vo vzťahu k tým dvom veciam, ktoré tu zrejme ešte zaznejú. Mám tú tretiu. Navrhujem spoločne s ďalšími kolegami poslancami, aby Národná rada doplnila uznesenie, ktoré tu máme, takto: Národná rada Slovenskej republiky odporúča vláde Slovenskej republiky prerokovať správu ministerstva školstva o finančnom zabezpečení škôl a školských zariadení v pôsobnosti okresných a krajských úradov v roku 1998 a prijať ďalšie opatrenia na riešenie problému chýbajúcich finančných prostriedkov. Nepredpisujeme týmto uznesením vláde, aké opatrenia by to mali byť, očakávam, že zváži a bude hľadať cesty, aby popri tých dvoch konkrétnych odporúčaniach kolegov poslancov našla ďalšie spôsoby, ako zabezpečiť prevádzku školstva v druhom polroku 1998. Ak sa prijme návrh, ktorý prednesie pán kolega Rea, a aj tento môj návrh, navrhujem, aby ten môj nasledoval až po tom, pretože sa tu hovorí o ďalších opatreniach, s tým, že som už predpokladal, že tento návrh bude prednesený skôr a že teda tie dve konkrétne opatrenia Národná rada vo svojom uznesení špecifikuje. Verím pevne, že tento parlament a táto vláda zvládne úlohy zabezpečiť prevádzku škôl a školských zariadení v druhom polroku tak, aby sme s tým nemali problémy, najmä aby nemali problémy deti, pedagógovia a školskí pracovníci, ktorí toto majú na starosti, pretože to nemožno odkladať ani na novú vládu, ani na nový parlament, mohlo by byť jednoducho prineskoro. Preto verím vo vaše podporné stanovisko aj vo vzťahu k uzneseniu, ktoré som navrhol. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u859" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u859.p1">Ďakujem, pán poslanec. Ďalej je do rozpravy prihlásený pán poslanec Košnár.</seg>
            </u>
            <u xml:id="ParlaMint-SK_1998-06-30-t1m49.u860" who="#JozefKošnár.1933" ana="#regular">
               <seg xml:id="ParlaMint-SK_1998-06-30-t1m49.u860.p1">Vážené dámy a páni, dovoľte mi pár krátkych poznámok, ktoré nebudú mať charakter súvislého vystúpenia k štátnemu záverečnému účtu. <vocal type="noise"><desc>Hlasy z pléna.</desc></vocal> Pardon, I. kvartálu. Zazneli tu hodnotenia o dobrom plnení štátneho rozpočtu za I. štvrťrok 1998 a hlavný argument je prebytkové hospodárenie v rozsahu 1 100 mil. Sk. Je otázka, či je pozitívne dobré plnenie nedobrého, koncepčne nedobre postaveného štátneho rozpočtu. O negatívach koncepcie zostaveného štátneho rozpočtu na rok 1998 sme mali rozsiahlu diskusiu pri jeho schvaľovaní a upozorňovali sme na celý rad problémov, ktoré štátny rozpočet v takej podobe, v akej ho Národná rada Slovenskej republiky schválila, obsahuje. Nazdávam sa, že aj I. kvartál 1998 potvrdzuje, že nedobré, nie perspektívne tendencie v rozpočtovom hospodárení nášho štátu sa prejavujú aj v I. kvartáli 1998 napriek tomu, že štatisticky, formálne zobraté plnenie príjmov je vyššie, ako je plánované alebo alikvotné plnenie výdavkov na I. kvartál. Kládol som si otázku, či ma má prekvapiť vystúpenie pána podpredsedu Filkusa. Musím sa otvorene priznať, že na túto otázku si odpovedám, že ma neprekvapilo jeho vystúpenie, jeho reakcia. Nezbadal som tu prepolitizovanú odbornosť, naopak, v poslednom jeho vystúpení som zbadal obetovanie odbornosti istým politickým úlohám alebo zámerom. Tvrdenie, že je len I. kvartál, do konca roku to bude inak, je tvrdením, akoby pán podpredseda Filkus neevidoval, že máme prvú dekádu júla, akoby priebežne nesledoval vývoj finančného hospodárenia štátu, akoby neevidoval vývoj štatistických ukazovateľov ekonomiky Slovenskej republiky a podobne. Prepáčte, pán podpredseda, som trošku sklamaný. V správe o plnení štátneho rozpočtu za I. kvartál sa v úvodnej pasáži konštatuje, že rozpočtová politika konkretizovaná v štátnom rozpočte na rok 1998 je zameraná - a sú tam zarážky, ktoré charakterizujú na čo. Hneď na prvom mieste je zarážka, že je zameraná na racionálne vynakladanie prostriedkov štátneho rozpočtu a znižovanie daňových a colných únikov. Vážené dámy a páni, ukážte mi, prosím, kde v tejto správe je dokumentované, že v I. kvartáli roku 1998 sa racionálne vynakladali prostriedky štátneho rozpočtu a že sa znižovali daňové a colné úniky. Myslím si, že ťažko by bolo dokumentovať, doložiť, že to v I. kvartáli tohto roku tak bolo. Pokiaľ ide o príjmy štátneho rozpočtu, zarážujúce, ale musím sa priznať, neprekvapujúce je neplnenie a deficity v plnení daňových príjmov, keď sa celkové daňové príjmy splnili na 23,6 %, pričom ale pri dani z pridanej hodnoty len na 18,4 %, kým pri dani z príjmov fyzických osôb na 27,9 %, pri dani z príjmov fyzických osôb zo závislej činnosti na 25,4 % a u fyzických osôb z podnikateľskej a inej samostatnej zárobkovej činnosti na 37,8 %. Pochvalne sa vyjadruje táto správa o dobrom plnení výnosu dane z príjmu právnických osôb. Akoby sme zabudli, že sme v štátnom rozpočte na rok 1998 schválili smiešne nízky výnos dane z príjmu právnických osôb. Prosím vás pekne, aspoň jeden kvartál by sme si mali pamätať, čo sme vtedy hovorili, ako sme to vtedy hodnotili, čo sme schválili, ako to hodnotíme dnes. Pokiaľ ide o výdavky, vo výdavkovej stránke plnenia štátneho rozpočtu sa bežné výdavky plnia na 23,1 % celoročných rozpočtovaných výdavkov, kapitálové na 28,5 %. Podrobnejšia analýza by ukázala, že to nie je len vplyv, povedal by som, dobiehania alebo rozbiehania rozostavaných a rozbehnutých investičných akcií, ale že sa za tým skrýva aj istá nenásytnosť tých štátnych štruktúr, ktoré vznikli na základe nového územnosprávneho členenia a podobne a ktoré budú zrejme ďalším rizikom plnenia štátneho rozpočtu na tento kalendárny rok. Takže ja na rozdiel od pána kolegu Filkusa, ktorého si vážim ako podpredsedu Národnej rady a ktorého poznám aj ako národohospodára, ekonóma, sa plne pripájam k tým varovaniam alebo k tým konštatovaniam, ktoré kolegyňa Schmögnerová uvádzala, pokiaľ ide o riziká štátneho rozpočtu na tento rok. Osobitne by som chcel upozorniť na riziká a napätosť vo financovaní priebežného schodku štátneho rozpočtu a riziká, ktoré vyplývajú z dlhovej služby a zo splátkového kalendára. Takže, pán kolega Filkus, nezabúdajte. Boli ste ministrom, poznáte to. Viete, kedy sa začnú kumulovať splátky vyplývajúce zo splátkového kalendára, pokiaľ ide o štátny dlh. Je to optimistické ubezpečovanie, je prvý kvartál, do konca roku bude inak, nepripadá mi príliš seriózne. Vážené dámy a páni, myslím si, že tieto veci treba nejakým spôsobom zobrať na vedomie a nezľahčovať si situáciu tým, že je posledná schôdza parlamentu v tomto zložení. Potom príde nový parlament. Táto krajina tu zostane. Títo občania tu zostanú. Títo daňoví poplatníci tu budú naďalej. Títo občania naďalej budú niesť celé to bremeno, ktoré nech ho spôsobil ktokoľvek, je tu. Tak si uvedomme, prosím vás pekne, že sa treba aj kritickejšie, náročnejšie pozrieť a zanechať za sebou na poslednej schôdzi aj trošičku solídny, seriózny odkaz tým poslancom, ktorí sem prídu po nás. Ďakujem vám za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u861" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u861.p1">Ďakujem. Ďalej je do rozpravy prihlásený pán poslanec Rea.</seg>
            </u>
            <u xml:id="ParlaMint-SK_1998-06-30-t1m49.u862" who="#JozefRea.1948" ana="#regular">
               <seg xml:id="ParlaMint-SK_1998-06-30-t1m49.u862.p1">Vážený pán predseda Národnej rady, vážený pán minister, kolegyne, kolegovia, dovoľte mi, aby som sa vo svojom príspevku obmedzil iba na prednesenie doplňujúcej časti uznesenia, ktoré máme predložené v materiáli, ktorý práve prerokúvame, a týka sa plnenia štátneho rozpočtu Slovenskej republiky za I. štvrťrok 1998. Ako sa v úvode uvádza, rozpočtová politika, ktorá je daná zákonom, ktorým bol schválený štátny rozpočet, v jednej zarážke uvádza, že štátny rozpočet je zameraný najmä na finančné zabezpečenie prevádzky školských, vzdelávacích zariadení, organizácií kultúry, cirkví, zariadení sociálnej starostlivosti, telovýchovy a športu. A stav v jednom odvetví, ktoré sa uvádza v tejto zarážke, nie je celkom ružový. Takže mi dovoľte, aby som podal doplňujúce znenie návrhu rozpočtu, a bude to bod C, kde Národná rada Slovenskej republiky žiada vládu Slovenskej republiky, a teraz text, tak ako ho máte pred sebou predložený, ale trošku ho upravím, slovenčinári mi odporúčali, aby som to uviedol tak, aby z viazaných prostriedkov z regulácie krajských úradov v roku 1998 vyňala prostriedky účelovo určené pre školstvo a uvoľnila ich pre kapitoly krajských úradov. A druhý moment tejto žiadosti je, aby umožnila zvýšenie výdavkov týchto kapitol v roku 1998 o sumu prekročenia príjmov v tomto roku. Predniesol som tento návrh v mene skupiny 15 poslancov klubu Hnutia za demokratické Slovensko a prosím vás, aby ste podporili tento návrh na doplnenie uznesenia. Ďakujem pekne, pán predseda.</seg>
            </u>
            <u xml:id="ParlaMint-SK_1998-06-30-t1m49.u863" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u863.p1">Ďakujem aj ja, pán poslanec. Pani poslankyne, páni poslanci, to bol posledný prihlásený do rozpravy. Pýtam sa pána ministra, či sa chce vyjadriť k rozprave. Nech sa páči, pán minister.</seg>
            </u>
            <u xml:id="ParlaMint-SK_1998-06-30-t1m49.u864" who="#MiroslavMaxon.1951" ana="#regular">
               <seg xml:id="ParlaMint-SK_1998-06-30-t1m49.u864.p1">Ďakujem pekne za slovo. Vážené pani poslankyne, vážení páni poslanci, vzhľadom na to, že bolo niekoľko konkrétnych otázok a konkrétnych pripomienok, dovoľte mi, aby som k nim zaujal stanovisko. Predovšetkým teda súhlasím s tým postupom a s tým riešením, ktoré naznačila pani poslankyňa Schmögnerová, že sa bavíme o vecných problémoch, kde zrejme asi nenájdeme spoločnú názorovú platformu, ale môže to byť, alebo malo by to byť celkom odťažité od prípadných osobných sporov, nehovoriac o tom, že tieto pripomienky predniesla dáma. Samozrejme, môžem vám povedať základné údaje za I. polrok tohto roku. Príjmy sme dosiahli vo výške 86,4 mld. Sk, výdavky vo výške 90,2 mld. Sk, deficit vo výške 3,8 mld. Sk. Podotýkam, vždy sa to snažím prezentovať tak, že v súlade s novou metodikou vo vzťahu teda štátnych pokladničných poukážok a štátnych dlhopisov. Celkom aktuálny výsledok 6. júla - kumulované príjmy od začiatku 90,7 mld., kumulované výdavky 95,5 mld., schodok vo výške 4,7 mld. Sk. Celkový výťažok alebo celkový daňový príjem z dane z pridanej hodnoty k 6. júlu je 25,6 mld., spotrebných daní 11,5 mld., dane z príjmu právnických a fyzických osôb, robíme teda toto štatistické sledovanie, kumulovane 33,8 mld. V tomto období je rozdiel medzi denným nárastom výdavkov a denným nárastom potrieb zhruba vyrovnaný, približne už 10 alebo 11 dní sa nám darí schodok štátneho rozpočtu udržiavať v rozsahu od 4,1 mld. alebo 5 mld. ešte teda schodok neprekročil. Takže to je aktuálna informácia. Čo sa teda týka materiálu, ktorý niekoľkokrát spomínala pani poslankyňa Schmögnerová, ktorý hovoril o rizikách rozpočtového hospodárenia a v nadväznosti potom na ďalší materiál, ktorý predznačil možnosti odstránenia týchto rizík, musím povedať, že ani jeden z týchto materiálov vláda neprijala, tak ako sa navrhovalo. V jednom z tých materiálov, to musím korektne priznať, to bolo aj vo vzťahu nie k celkom presnej kvantifikácii platieb, ktoré prešli z roku 1997 do roku 1998. Veľmi správne ste citovali tie materiály. Práve preto, že skoro pri každej tej položke bolo uvedené cirka, tak tento materiál bol vrátený ministerstvu financií na prepracovanie a prerokovanie a vláda neprijala uznesenie k týmto materiálom, tak ako sa navrhovalo. Súhlasím s vami, že sa oprávnene čudujete, že sa v tom texte čiastočne spochybňoval odvod Slovenských telekomunikácií. Účelovo som toto konštatovanie do tohto materiálu dal, aby jednoducho prestali diskusie o tom, že je stanovený zákonom o štátnom rozpočte odvod pre Slovenské telekomunikácie a že nie je potrebné o tomto odvode diskutovať. Myslím si, že v tomto období je už celá táto záležitosť vyrovnaná a nikto nespochybňuje odvod Slovenských telekomunikácií do štátneho rozpočtu v súlade so schváleným zákonom. Dnes by mala vláda prerokovať ten problém. Ak by som mohol poprosiť, keby ste boli trošičku tichšie, lebo ma to dosť vyrušuje. Ďakujem pekne. Vláda dnes možno už v tomto čase aj prerokovala dosah 220 mil. korún v súvislosti s úpravou platov vojakov. Rozhodujúca suma, ak nie celá suma, sa bude riešiť z rozpočtovej kapitoly Ministerstva obrany Slovenskej republiky. Teda predpokladám, ale nechcem predbiehať, lebo dnes za mojej prítomnosti ešte o tom nerokovala. Pokiaľ by bolo potrebné časť sanovať vzhľadom na to, že bola navrhovaná účinnosť tohto zákona od 1. apríla, nakoniec snemovňa rozhodla, že to bude od 1. januára, pokiaľ by vznikol nejaký deficit, tak našli by sme priestor, aby to bolo uspokojivo vykryté zo zdrojov Všeobecnej pokladničnej správy, ale v tejto chvíli neviem povedať v akej položke. Áno, v materiáli uvádzame, že by mohli vzniknúť ďalšie nároky na sociálne dávky, poviem to zjednodušene v súvislosti s prijatými legislatívnymi zmenami v tomto roku. Vtedy sme to kvantifikovali na 500 mil. Dnes jednoznačne môžem povedať, že to v žiadnom prípade nebude suma, ktorá by prevyšovala 80 až 100 mil. korún. V každom prípade tie zákonné dávky, ktoré upravila nová legislatíva, v každom prípade sa splnia. K položke alebo riziku, ktoré kvantifikujeme v rozsahu asi 300 mil. korún na prehraté súdne spory, by som chcel povedať dve dôležité veci. Je to teda položka na prehraté súdne spory a pokiaľ si dobre pamätám, tak sme v Haagu vyhrali, a nie prehrali, takže neviem, prečo by sme plánovali tieto prostriedky na tento spor. Netýka sa to ani Slovenskej inkasnej jednotky. Treba povedať, že ministerstvo financií a niektoré iné ústredné orgány štátnej správy dlhodobo vedú rôzne spory a tieto spory v rozhodujúcom objeme sa týkajú predovšetkým ministerstva financií a nikdy sa oficiálne neuvažovalo so sumou na úhradu týchto sporov. Vo Všeobecnej pokladničnej správe časť týchto zdrojov je. Dnes môžem povedať, že so sumou, ktorá sa tam uvádza vo výške 300 mil. korún ako riziková, na 99 % nebude potrebné uvažovať. Finančné zabezpečenie štátnej pokladnice. Nemal som ešte možnosť ctenú snemovňu informovať, že vláda prijala nový harmonogram. Harmonogram vychádzal z dvoch vecí. Vychádzal z legislatívnotechnického zabezpečenia a z finančného zabezpečenia zavedenia štátnej pokladnice. Tento inštitút sa mal zaviesť k 1. januáru 1999. Po nástupe na ministerstvo financií som veľmi aktivizoval predovšetkým oblasť legislatívy, aby v tomto smere veľmi aktívne pracovali. Môžem povedať, že vo veľmi krátkom čase bol na svete zákon o štátnej pokladnici. Musím ale korektne priznať, že trošku zložitejšie to bolo potom v nadväznosti na iné zákony, predovšetkým zákon číslo 303 o rozpočtových pravidlách aj vo väzbe teda na daňové zákony, čiastočne sa to týka aj zákona číslo 222, tzv. kompetenčného zákona. Bol som presvedčený, aj som presvedčený, že pokiaľ by sme maximálne aktivizovali práce na tomto tak, že by bolo možné, aby vláda tie príslušné novely ešte prerokovala. Usúdil som však, že nebude možné už tieto novely prerokovať v Národnej rade Slovenskej republiky, a pokiaľ by mali byť prijaté v novembri alebo decembri, tak nie je reálne, aby tento inštitút mohol fungovať. Nehovoriac o tom, že na informatiku, na zaškolenie, na iné veci sa uvažovalo s 2,4 mld. Sk, čo, samozrejme, nebolo možné v tohtoročnom rozpočte akceptovať. Od 1. 1. alebo v tomto období zavádzame laboratórny mechanizmus overovania tohto inštitútu, od 1. 1. 1999 niekoľko pracovísk. Predpokladám, že by to mali byť tri pracoviská a definitívne zavedenie vzhľadom na to, že nie je možné tento inštitút zaviesť v priebehu rozpočtového roku, uvažujeme k 1. 1. 2000. Čo sa týka majetkovej ujmy 1,3 mld. Sk pre Investičnú a rozvojovú banku a Slovenskú sporiteľňu, je diskutabilné, či táto položka mala byť zahrnutá v týchto rizikách, ale veľmi jednoznačne treba povedať, že ten zmluvný vzťah, pani poslankyňa Schmögnerová, je trochu iný, ako ste prezentovali. Zmluva je formulovaná presne s odvolávkou na schválený zákon o štátnom rozpočte. Ak táto suma v zákone o štátnom rozpočte nie je, tak týmto inštitúciám nevzniká právny nárok a nie je možné si teda ani túto sumu uplatňovať. Nechcem nejako o tejto položke dlho diskutovať, je to 1,3 mld. Významný objem sa týka Investičnej a rozvojovej banky, a môžem povedať v súvislosti s Investičnou a rozvojovou bankou, že v žiadnom prípade to nevyvolalo to, čo sa s Investičnou a rozvojovou bankou stalo. Dôvody boli celkom iné. Nakoniec tento problém je možné alebo za istých okolností by bolo možné riešiť metodickou zmenou za predpokladu, že urobíme kvantifikáciu, dôslednú kvantifikáciu, a že tie dosahy pre tieto dva bankové domy by boli neprimerané, tak by bolo možno využiť inštitút časového rozlíšenia s tým, že teda táto položka by nešla do straty týchto dvoch bankových domov, ale z hľadiska metodiky zúčtovania vo vzťahu k časovému rozlíšeniu by sa to prenieslo do roku 1999, samozrejme, za predpokladu, že by potom boli uhradené štátnym rozpočtom oba roky, len v tom prípade by to bolo možné. Čo sa týka rizík nákladov na dlhovú službu, podporoval som, aby sa tieto náklady definovali ako riziká a dnes ich z toho zoznamu rizík môžeme už celkom spokojne prečiarknuť, pretože dnes priebežný schodok a splátku istín z predchádzajúcich rokov financujeme inými ako 27-percentnými zdrojmi. Som presvedčený, že aj naďalej dosiahneme veľmi optimálne parametre financovania dlhovej služby, a naopak to, čo sa plánovalo v rámci dlhovej služby, bude možné v rámci štátneho rozpočtu uvoľniť na iné naliehavé potreby. Sú to teda 8,5-percentné, 10-percentné trojročné a päťročné peniaze, ale predpokladám, že o tom ste informovaná. Nemôžem sa naozaj stotožniť s tým, že z tých materiálov, ktoré ministerstvo financií predkladalo vláde, ale predovšetkým teda ten druhý materiál, že by z neho vyplývala nejaká bezradnosť. Veľmi otvorene priznávam, že nie všetci členovia vlády boli spokojní s týmto materiálom. Predstavovali si, že ten materiál by mohol byť - hlavne ten druhý - trošičku radikálnejší. Niektoré poznatky vyplývali aj z toho, že nemali dostatok informácií. Zásadne však odmietam konštatovanie, že ministerstvo financií v týchto oblastiach je bezradné. Môžem vám povedať, že keby som cítil, že ministerstvo financií je bezradné, znamená to, že je bezradný aj minister financií a ani chvíľu by som nerozmýšľal a odišiel by som z tohto postu. Môžem to prezentovať aj na oblasti správy daní. Je to čiastočne aj vo vzťahu k pánu poslancovi Košnárovi, ale tomu sa budem venovať veľmi krátko pri odpovedi na jeho pripomienky. Kritizujú sa teda dosiahnuté parametre za I. štvrťrok, ale s akcentom na veľké riziká v II. štvrťroku a následne. Na to musím povedať, že na to slúži inštitút viazania, ale k tomu poviem pár slov, predovšetkým čo sa týka oblasti školstva. Napriek tomu, že I. štvrťrok, ešte raz zdôrazňujem, hodnotím pozitívne, radšej predkladám členom vlády veci trošku pesimistickejšie, ako sú. Mám na to svoje dôvody a je to moja osobná stratégia. Na základe toho možno potom v tých materiáloch čítate viac pesimizmu, ako reálne je, 1,1 mld. prebytok v I. štvrťroku. Vážená pani poslankyňa Schmögnerová, za histórie výstavby napríklad diaľnic Slovenskej republiky dodávatelia neboli tak financovaní, ako sú financovaní v tomto roku. To znamená, že nemáme záväzky. V predchádzajúcich rokoch dodávatelia mali dodávateľské úvery, niektorí štyri, niektorí päť, niektorí šesť mesiacov. Dnes sa všetkým dodávateľom platí priebežne, tak ako sa práce odovzdávajú. Rovnako priebežne sa nám darí financovať vodohospodársku výstavbu a rovnako priebežne financujeme aj všetky ostatné potreby, ktoré sú, za ktoré je zodpovedné financovanie zo štátneho rozpočtu. Čo sa týka problematiky školstva, pán poslanec Ftáčnik, chcel by som vás ubezpečiť, že napriek tomu, že školský rok je od 1. septembra do 30. 6., školy vydržia celý rozpočtový rok. Naozaj vás o tom ubezpečujem a trochu ma mrzí, že sme ešte navzájom neprišli na to, akým spôsobom treba tieto problémy riešiť a akým spôsobom treba prípadne smerovať k niektorým nápravám. Samozrejme, že kto si zoberie ceruzku a papier, veľmi ľahko si vie vypočítať, že napríklad v oblasti tovarov a služieb školstvo, pokiaľ si to dobre pamätám, pokiaľ nepoviem celkom presné číslo, ale nebudem určite ďaleko od pravdy, v oblasti tovarov a služieb je školstvo pokryté na 79 % roku 1997. Ale, dámy a páni, podrobil niekto kompletnej analýze objem tovarov a služieb za rok 1997? Hovorím teraz o základom a strednom školstve. Okrem toho trošku budem komentovať návrh na uznesenie, ktoré ste navrhli, pán poslanec Ftáčnik. Predovšetkým teda musím konštatovať, že v žiadnom prípade ma nemôže požiadať Národná rada, aby som zrušil viazanie. Môže mi to nanajvýš uložiť vláda alebo myslím si, že sa obraciate na vládu, ale osobne som presvedčený, že to nerobíme celkom normálnym spôsobom a celkom správne. Asi máloktorý prednosta krajského úradu si uvedomil, že je autonómnym správcom rozpočtovej kapitoly. To je osobitná rozpočtová kapitola, ktorej správu vykonáva prednosta krajského úradu. Každý prednosta krajského úradu sa môže obrátiť na ministerstvo financií s požiadavkou, aby určitá skupina výdavkov bola vyňatá z viazania. Môžem vám zodpovedne povedať, že pokiaľ sa na mňa obrátili predstavitelia ústredných orgánov štátnej správy, alebo teda krajskí prednostovia, na 90 %, pokiaľ tie požiadavky boli objektívne, som im vyhovel. Okrem toho žiadate, aby vláda prerokovala správu ministerstva školstva o finančnej situácii - neviem to celkom presne citovať - v základnom a strednom školstve. Vážený pán poslanec, prepáčte, čo má ministerstvo školstva so základným a stredným školstvom? Sú to rozpočtové kapitoly krajských úradov. Podľa zákona číslo 303 o rozpočtových pravidlách a podľa zákona číslo 222 je presne definované, kto má čo robiť a ako má robiť. Zopakujem, prosím, absolútne nebráni ani jednému prednostovi krajského úradu, aby predložil tieto požiadavky. Ale zo zákona nemá pani ministerka školstva kompetenciu, aby tak mohla spraviť. Ústredný orgán štátnej správy má presne definovanú kompetenciu v tomto smere. Odporúčal by som vám, aby ste si pozreli zákon číslo 222 a aby ste si pozreli zákon číslo 303 a vyhneme sa akýmkoľvek sporom, lebo je to tam jasne napísané, nehovoriac o tom, že ministerka školstva ani nemá analytické podklady, na základe ktorých by mohla konať. Tie podklady sú na krajských úradoch. Tie podklady sú, prosím, na krajských úradoch a ja nevidím dôvod, prečo by nemohli prednostovia krajských úradov v tomto smere konať. Sú za to zodpovední a majú aj túto kompetenciu. Takže prečo by sme si to, podľa môjho názoru, komplikovali a išli inou cestou, ako hovorí zákon číslo 303 a zákon číslo 222. Neočakával som, že teda dostanem takúto otázku, ale som stopercentne presvedčený, že to, čo teraz hovorím, je tak. Celkom iná záležitosť je v oblasti, samozrejme, vysokého školstva, ale o vysokom školstve sa z hľadiska plnenia rozpočtu za I. štvrťrok a v súvislosti s rizikami nediskutovalo. Keď som teda túto tému spomenul, tak si myslím, že dnes by sa vláda niektorými vecami v súvislosti s vysokým školstvom mala zaoberať, predovšetkým teda v oblasti rozpočtovaných položiek tovarov a služieb. Takže naozaj sa nebránim tomu, aby bolo zrušené viazanie výdavkov rozpočtových prostriedkov krajských úradov odborov školstva. Mohli sme ale postupovať takým spôsobom, že by o to príslušní správcovia jednotlivých kapitol požiadali. Aj keď si nemyslím, že je teraz celkom vhodný čas na to, pretože teraz nás čakajú prázdniny, takže celkom pokojne by sa mohlo stať, aby viazanie bolo uvoľnené k 1. septembru tohto roku. Čo sa týka oblasti tovarov a služieb a nákladov na bežné údržby, môžem povedať, že včera som mal mojich pracovníkov a podpisoval som asi 40 alebo 50 konkrétnych prípadov, kde boli havarijné situácie, vo forme zmeny rozpočtového opatrenia. Všetky tieto zmeny som nerobil na základe požiadania ministerky školstva, ale na základe požiadavky prednostov krajských úradov. To signalizuje, o čom som už hovoril, že by sme mali takýmto spôsobom postupovať. Pán Košnár, vy ste nepochybne mali v jednom stopercentnú pravdu, na tom sa zhodneme všetci, že do konca roka to bude v rozpočtovom hospodárení naozaj inak. Som ale presvedčený, že to bude v súlade so zákonom o štátnom rozpočte. Určite si všetci navzájom v tejto snemovni uvedomujú, že udržať rozpočtové hospodárenie v tých parametroch, v tých kritériách - nehovoriac o tom, že rozpočet bol v oblastiach verejnej spotreby reštrikčný - v predvolebnom roku bude mimoriadne zložité. Som doteraz stopercentne presvedčený, že sa nám to podarí, samozrejme, s rešpektovaním zabezpečenia finančných potrieb na to, aby plynule mohlo napríklad školstvo od 1. septembra, vysoké školstvo neskôr otvoriť nový školský rok. V správe za I. štvrťrok sa nehovorí o zlepšení v oblasti vymáhania daní a colných únikov, ale na druhej strane, pán poslanec, ani sa tam nehovorí, že by sa situácia v tomto smere zlepšila. Nevylučujem, že môžeme teda pripraviť osobitný materiál k tejto oblasti, pretože si myslím, že diskutujeme o tomto probléme veľmi nesprávne. Nespomínam si celkom, či som túto úvahu spomínal, ak áno, tak určite s nepresnosťou, upozornili ma na to moji pracovníci. Pri daňovej reforme, myslím si, že som to spomínal, k 1. 1. 1993 sme prevzali 3 mld., ale tie 3 miliardy boli len dane z podnikateľskej činnosti. Okrem toho sme prevzali ďalších 9 mld. dane z obratu. To boli dve položky, ktoré boli nedobytné v tom čase už pri daňovej reforme. Ak si zoberiete, že na 50 % týchto daňových nedoplatkov nabiehajú sankčné úroky a penále a máme dnes daňový nedoplatok 21 mld., tak by bolo dobré, aby sme si zobrali presne štruktúru vývoja v oblasti správy daní aj daňových nedoplatkov a ja vám garantujem, že by sme prišli k záveru, že sa kvalita práce v tomto smere zlepšuje. Na druhej strane, samozrejme, nemôžeme byť spokojní s daňovým nedoplatkom 21 mld., ale myslím si, že je najvyšší čas, aby sme spravili analýzu, z čoho sa tento daňový nedoplatok skladá. Jedna poznámka ešte, ak dovolíte, k rozpočtovanej dani z príjmu a jej plneniu a moje optimistické hodnotenie výnosu tejto dane. Vážený pán poslanec Košnár, pokiaľ by sme ju rozpočtovali tak, ako sme ju rozpočtovali v roku 1997, tak by ste nás zase kritizovali, že sme ju rozpočtovali neobjektívne a nesprávne. Bola rozpočtovaná v objektívnych parametroch, tak ako sa rok 1997 vyvíjal, v tých intenciách ide aj výber a ja teda hodnotím výber na stanovený objem pozitívne, nehovoriac o tom, že v oblasti daní z príjmu fyzických osôb dlhodobo, dá sa povedať niekoľko rokov, nedošlo k zmene. Mám na mysli k zmene legislatívy. Naopak v oblasti daní z príjmu právnických osôb došlo k viacerým zmenám legislatívy, ktoré významným spôsobom ovplyvnili výnos tejto dane, nehovoriac o tom, že pokiaľ hovoríme o výnose z dane fyzických osôb, treba na druhej strane konštatovať, že sa pozitívne vyvíja oblasť miezd a vo väzbe na to aj príjem z tejto dane. Ja som už - a to bude moja posledná alebo predposledná poznámka - pri štátnom záverečnom účte hovoril, spomínal, že nie sme celkom spokojní s vývojom dane z pridanej hodnoty. Tento týždeň v piatok mám - dúfam, že to stihnem, lebo musím byť aj v parlamente - koordinačnú poradu s riaditeľmi daňových úradov. Nie sme spokojní s odpočtami DPH a s možnosťami našej kontroly, s kapacitnými možnosťami našej kontroly týchto odpočtov, takže týmto problémom sa budeme veľmi vážne zaoberať. Vážené dámy, vážení páni, napriek tomu, že sme hodnotili alebo hodnotíme I. štvrťrok tohto roku, napriek tomu, že sa spomenuli aj tie riziká, s ktorými vlastne pracovalo celkom oficiálne aj ministerstvo financií, chcel by som vás ubezpečiť, že naozaj I. štvrťrok dáva reálnu šancu na to, aby sa rozpočtové hospodárenie Slovenskej republiky skončilo tak, ako je to napísané v zákone číslo 375 o štátnom rozpočte na rok 1998. A celkom na záver, vážené pani poslankyne, vážení páni poslanci, by som chcel naozaj súhlasiť s tým, čo povedal pán poslanec Košnár. Áno, pán poslanec Košnár, táto krajina tu zostáva, občania tejto krajiny tu zostávajú, daňoví poplatníci tu zostávajú. Som presvedčený, že na základe našich výsledkov tu zostane aj táto vláda. Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u865" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u865.p1">Ďakujem, pán minister. Pýtam sa pána spoločného spravodajcu, či sa chce vyjadriť k rozprave. Áno. Nech sa páči.</seg>
            </u>
            <u xml:id="ParlaMint-SK_1998-06-30-t1m49.u866" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u866.p1">Vážené kolegyne a kolegovia, dovoľte mi, aby som sa, skôr ako predložím návrh na hlasovanie, vyjadril k diskusnému príspevku pani kolegyne Schmögnerovej, hlavne k tej záverečnej vete, kde negatívne hodnotila rozpočtovú politiku. Treba úprimne povedať, že v každom štáte opozícia má na rozpočtovú politiku iný názor ako vláda. Pristupuje k jej hodnoteniu z iných pozícií, z iných pohľadov a, samozrejme, dochádza aj k iným záverom. Ale robiť z problému rozpočtovej politiky takýto záver, ako ona urobila, že ak sú problémy v rozpočtovej politike, to znamená, že je zlá hospodárska politika, je neobjektívne a neadekvátne. Pretože každý by nám vynadal do bláznov, keby sme povedali, tak ako ona povedala, že treba vymeniť vládu a hospodársku politiku, ktorá zabezpečuje rast hrubého domáceho produktu trvale už štvrtý rok, zabezpečuje relatívne najnižšiu mieru inflácie, rast príjmov, predovšetkým miezd, potom rast dôchodkov, rastú devízové rezervy, rastú úspory obyvateľstva, je vysoký podiel investícií na hrubom domácom produkte. Negatívne sa vyvíja predovšetkým platobná bilancia, a to neviem presne posúdiť, aký vplyv na to má podiel dovážaných investícií, ale treba úprimne povedať, že na to vplýva negatívne vysoký dovoz takých produktov, ktorých je v našej ekonomike prebytok. A tu skutočne v tomto prípade treba čosi urobiť, aby táto prax ďalej nepretrvávala. Preto považujem na záver hodnotenie rozpočtovej politiky a hospodárskej politiky vlády pani kolegyňou Schmögnerovou za neobjektívne a, samozrejme, nezdôvodniteľné. K pánu poslancovi Košnárovi by som chcel povedať toľko, že si musíme zvyknúť, že právnické osoby budú mať nižší podiel dane, ako sme mali predstavu v minulosti. Tak oproti minulému roku sa zlepšil výber tejto dane o 1 500 mil. v tom istom kvartáli, ale v budúcich rokoch bude treba prijať zásadné opatrenia, aby sa znížilo daňové zaťaženie právnických osôb, tak ako je to vo vyspelých krajinách. Treba vychádzať z toho, že by bolo ideálne, keby v podstate skoro všetky investície hradili podnikateľské subjekty a právnické osoby predovšetkým z vlastných zdrojov. Aj keď u nás rastú úspory, ale rastú predovšetkým úspory obyvateľstva. V minimálnej miere rastú úspory právnických osôb a toto treba považovať za negatívnu črtu doterajšieho vývoja aj rozpočtovej, aj hospodárskej politiky. Ale chcem znovu zopakovať, že si musíme zvyknúť, že daňové zaťaženie právnických osôb sa musí znížiť a že pravdepodobne dôjde v najbližšom období k tomu, ak sa bude robiť novela daňového zákona, že sa táto myšlienka tam zapracuje. Toľko k diskusii, pán predseda.</seg>
            </u>
            <u xml:id="ParlaMint-SK_1998-06-30-t1m49.u867" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u867.p1">Ďakujem, pán poslanec. Pani poslankyne, páni poslanci, budeme o chvíľu hlasovať. Prosím, pán spravodajca, uveďte hlasovanie.</seg>
            </u>
            <u xml:id="ParlaMint-SK_1998-06-30-t1m49.u868" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u868.p1">Pán predseda, navrhujem, aby sme najprv hlasovali o uznesení, ktoré pripravil výbor pre financie, rozpočet a menu v takomto znení. A. Národná rada Slovenskej republiky berie na vedomie správu o plnení štátneho rozpočtu Slovenskej republiky za I. štvrťrok 1998, B. konštatuje, že: 1. celkové príjmy štátneho rozpočtu boli dosiahnuté vo výške 43 938 mil., čo je 24,4 % ročného rozpočtu, 2. výdavky štátneho rozpočtu Slovenskej republiky dosiahli 42 835 mil., čo je 23,2 % z ročného rozpočtu, 3. rozpočtové hospodárenie Slovenskej republiky k 31. 3. 1998 sa skončilo prebytkom vo výške 1 103 mil. korún.</seg>
            </u>
            <u xml:id="ParlaMint-SK_1998-06-30-t1m49.u869" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u869.p1">Pán poslanec, najskôr som zaregistroval aj nejaké zmeny a doplnky uznesenia. Takže najskôr budeme hlasovať o pozmeňujúcich alebo doplňujúcich návrhoch k uzneseniu.</seg>
            </u>
            <u xml:id="ParlaMint-SK_1998-06-30-t1m49.u870" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u870.p1">To sú len doplňujúce návrhy.</seg>
            </u>
            <u xml:id="ParlaMint-SK_1998-06-30-t1m49.u871" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u871.p1">No najskôr musíme o nich hlasovať. Ak niekto dal samostatný návrh uznesenia, tak budeme potom hlasovať o ňom. Prosím, hlasujeme o doplnkoch k uzneseniu. Prečítajte jednotlivé doplnky po jednom, tak ako ich poslanci predniesli.</seg>
            </u>
            <u xml:id="ParlaMint-SK_1998-06-30-t1m49.u872" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u872.p1">Ako bod C tohto uznesenia odporúčam to, čo predniesol pán poslanec Rea, že Národná rada Slovenskej republiky žiada vládu Slovenskej republiky, aby z viazaných prostriedkov z regulácie krajských úradov roku 1998 vyňala prostriedky účelovo určené pre školstvo a uvoľnila ich pre kapitoly krajských úradov a umožnila zvýšenie výdavkov týchto kapitol v roku 1998 o sumu prekročenia príjmov v tomto roku.</seg>
            </u>
            <u xml:id="ParlaMint-SK_1998-06-30-t1m49.u873" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u873.p1">Prezentujme sa a budeme hlasovať o doplnku k uzneseniu, ktoré predniesol poslanec Rea. <note type="narrative">Hlasovanie.</note> Prezentovalo sa 96 poslancov. Za návrh hlasovalo 90 poslancov. Proti návrhu nehlasoval nikto. Hlasovania sa zdržalo 5 poslancov. Nehlasoval 1 poslanec. Ďakujem. Pán poslanec, môžeme pristúpiť k ďalšiemu hlasovaniu.</seg>
            </u>
            <u xml:id="ParlaMint-SK_1998-06-30-t1m49.u874" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u874.p1">Pán poslanec Ftáčnik navrhol takéto uznesenie: Národná rada Slovenskej republiky odporúča vláde Slovenskej republiky prerokovať správu Ministerstva školstva Slovenskej republiky o finančnom zabezpečení škôl a školských zariadení v pôsobnosti okresných a krajských úradov v roku 1998 a prijať ďalšie opatrenia na riešenie problému chýbajúcich finančných prostriedkov.</seg>
            </u>
            <u xml:id="ParlaMint-SK_1998-06-30-t1m49.u875" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u875.p1">Prosím, prezentujme sa a hlasujme. <note type="narrative">Hlasovanie.</note> Prezentovalo sa 92 poslancov. Za návrh hlasovalo 34 poslancov. Proti návrhu hlasovalo 7 poslancov. Hlasovania sa zdržalo 51 poslancov. Neprijali sme tento pozmeňujúci návrh. Takže si myslím, pán poslanec, že môžeme pristúpiť k hlasovaniu o uznesení ako celku. Áno?</seg>
            </u>
            <u xml:id="ParlaMint-SK_1998-06-30-t1m49.u876" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u876.p1">Áno. Výbor ho odporúča prijať.</seg>
            </u>
            <u xml:id="ParlaMint-SK_1998-06-30-t1m49.u877" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u877.p1">Prosím, budeme hlasovať o uznesení ako celku aj s prijatým doplňujúcim návrhom. <note type="narrative">Hlasovanie.</note> Prezentovalo sa 87 poslancov. Za návrh hlasovalo 69 poslancov. Proti návrhu hlasovalo 7 poslancov. Hlasovania sa zdržalo 6 poslancov. Nehlasovalo 5 poslancov. Konštatujem, že predmetné uznesenie sme prijali. Ďakujem pánu ministrovi aj pánu poslancovi.</seg>
            </u>
            <u xml:id="ParlaMint-SK_1998-06-30-t1m49.u878" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u878.p1">Ďakujem aj ja všetkým poslancom.</seg>
            </u>
            <u xml:id="ParlaMint-SK_1998-06-30-t1m49.u879" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u879.p1">Môžeme pristúpiť k ďalšiemu bodu, a je to návrh účtovnej závierky a správy o hospodárení Všeobecnej zdravotnej poisťovne za rok 1997. Podľa § 42 ods. 6 zákona Národnej rady Slovenskej republiky číslo 273/1994 Z. z. o zdravotnom poistení, financovaní zdravotného poistenia, o zriadení Všeobecnej zdravotnej poisťovne, o zriaďovaní rezortných, odvetvových, podnikových a občianskych zdravotných poisťovní v znení neskorších predpisov účtovnú uzávierku a správu o hospodárení Všeobecnej zdravotnej poisťovne schvaľuje Národná rada Slovenskej republiky. Prosím pánov poslancov a pani poslankyne, aby zaujali svoje miesta. Ak chcete diskutovať, páni poslanci, prosím, mimo rokovacej miestnosti. Návrh ste dostali ako tlač 1008 a spoločnú správu výborov ako tlač 1008a. Súčasťou spoločnej správy je aj návrh uznesenia Národnej rady. Prosím, aby návrh uviedol predseda správnej rady Všeobecnej zdravotnej poisťovne pán Štefan Zelník. Predseda správnej rady Všeobecnej zdravotnej poisťovne Š. Zelník: Vážený pán predseda Národnej rady, vážené pani poslankyne, vážení páni poslanci, na základe § 42 ods. 6 zákona Národnej rady Slovenskej republiky číslo 273/1994 Z. z. o zdravotnom poistení, financovaní zdravotného poistenia, o zriadení Všeobecnej zdravotnej poisťovne vám predkladám na schválenie návrh účtovnej uzávierky a správu o hospodárení Všeobecnej zdravotnej poisťovne za rok 1997. Základným rámcom hospodárenia Všeobecnej zdravotnej poisťovne na rok 1997 bol poistný rozpočet Všeobecnej zdravotnej poisťovne na rok 1997, ktorý bol schválený v Národnej rade Slovenskej republiky dňa 12. 12. 1996. Bol postavený na základe určitých východiskových predpokladov ako vyrovnaný. Legislatívnymi zásahmi v priebehu roka však tieto východiská boli zmenené a táto skutočnosť negatívne ovplyvnila výsledok hospodárenia Všeobecnej zdravotnej poisťovne. Rozhodujúci vplyv na výsledok hospodárenia Všeobecnej zdravotnej poisťovne v roku 1997 mala predovšetkým zmena podmienok prerozdeľovania v priebehu roka, zmena platobných podmienok vo vzťahu k poskytovateľom zdravotnej starostlivosti, novelizácia zákona o Liečebnom poriadku, korigovanie počtu poistencov na účely prerozdeľovania. Všeobecná zdravotná poisťovňa vstupovala do roku 1997 s deficitom finančných prostriedkov...</seg>
            </u>
            <u xml:id="ParlaMint-SK_1998-06-30-t1m49.u880" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u880.p1">Pani poslankyne, páni poslanci, prosím o pokoj. Predseda správnej rady Všeobecnej rady zdravotnej poisťovne Š. Zelník: ... vo výške 796 mil. Sk a s celkovými záväzkami 1 274 mil. Sk. Vplyv už spomínaných faktorov viedol k prekročeniu nákladov na zdravotnú starostlivosť v porovnaní s pôvodnými predpokladmi až o 10 % a vyústil do prehĺbenia finančného schodku v hospodárení fondov za hodnotené obdobie až na úroveň 1,840 mld. Sk a nárastu celkových záväzkov do výšky 2,505 mld. Sk. Všeobecná zdravotná poisťovňa poisťovala v roku 1997 v priemere 2,8 mil. poistencov, čo je okolo 52 % obyvateľstva Slovenskej republiky. Rozpočet predpokladá 3 mil. poistencov, teda rozpočtové predpoklady sa splnili na 93 %. Z celkového počtu ekonomicky aktívnych poistencov Slovenskej republiky bolo vo Všeobecnej zdravotnej poisťovni na konci hodnoteného obdobia poistených 43 % a z poistencov štátu a Národného úradu práce bolo vo Všeobecnej zdravotnej poisťovni poistených 53 %. Problémy v registrácii poistencov v zdravotných poisťovniach sa počas celého roka, a teda aj po zavedení centrálneho registra Slovenskej republiky nepodarilo odstrániť. Sumárny počet evidovaných poistencov za všetky zdravotné poisťovne prevyšoval orientačný štatistický počet obyvateľov a mal dosah na výsledky prerozdeľovania poistného. Preto v súlade s opatrením Ministerstva zdravotníctva Slovenskej republiky bol korigovaný počet poistencov Všeobecnej zdravotnej poisťovne, čo malo za následok nižší prídel finančných prostriedkov z prerozdeľovania, než jej prináležal na ňou evidovaný počet poistencov štátu a Národného úradu práce. Na ilustráciu. Vlastný register poistencov Všeobecnej zdravotnej poisťovne vykazoval k 31. 12. 1997 počet poistencov 2 752 297 a v zmysle spomínaného opatrenia bol tento počet krátený o 134 987 poistencov. Príjmy Všeobecnej zdravotnej poisťovne v roku 1997 boli vo výške 20 478,6 mil. Sk. V prepočte na jedného registrovaného poistenca dosiahli priemerné mesačné príjmy v roku 1997 výšku 611 Sk, čo je viac o 7 %, ako tomu bolo v predchádzajúcom roku. Priaznivý vývoj príjmov sa zaznamenal v tých príjmoch, ktoré zabezpečovala Všeobecná zdravotná poisťovňa vlastnou činnosťou. Výber poistného bol vo výške 16 629,1 mil. Sk. Naopak, príjmy získané v rámci solidarity zdravotných poisťovní z osobitného účtu prerozdelenia sa naplnili iba na 67 % rozpočtu, teda do výšky 3 301,3 mil. Sk. Dôvody tohto neplnenia spočívali v zmene pomeru prerozdelenia počas hodnoteného obdobia a v opatrení Ministerstva zdravotníctva Slovenskej republiky, na základe ktorého boli Všeobecnej zdravotnej poisťovni priznané príjmy v rámci solidarity iba na krátený počet poistencov štátu a Národného úradu práce. Úspešnosť výberu bežného poistného roka za rok 1997 je 91,5 %. Po započítaní výberu dlžného poistného za roky 1995 až 1996 úspešnosť výberu poistného predstavuje v sledovanom období 95,7 %, čo je o 2,7 % viac, ako predpokladal poistný rozpočet. Na priaznivú výšku poistného vybraného od ekonomicky aktívnych poistencov mala vplyv predovšetkým výrazná aktivita Všeobecnej zdravotnej poisťovne v oblasti kontroly a vymáhania dlžného poistného. V hodnotenom období sa vykonalo 13 726 kontrol v oblasti odvodov poistného a v plnení ďalších zákonných povinností. K 31. 12. 1997 Všeobecná zdravotná poisťovňa vykazuje na základe vydaných platobných výmerov pohľadávky na poistnom vo výške 1 513,9 mil. Sk a pohľadávky na sankciách 1 230,7 mil. Sk. V roku 1997 vymohla vlastnými prostriedkami Všeobecnej zdravotnej poisťovne dlžné poistné v sume 368,3 mil. Sk, prostredníctvom súdnych exekútorov poistné v sume 105,1 mil. Sk. Za poistencov štátu a Národného úradu práce získala Všeobecná zdravotná poisťovňa v porovnaní s rozpočtom nižšie finančné prostriedky o 620 mil., a to najmä v dôsledku krátenia počtov poistencov v prerozdeľovaní v zmysle opatrenia Ministerstva zdravotníctva Slovenskej republiky. Zdroje financovania v roku 1997 vo výške 20 745,8 mil. Sk sa rozdelili do jednotlivých fondov poisťovne, v rámci ktorých sa použili na vyrovnanie záväzkov predošlého obdobia na úhradu služieb zdravotnej starostlivosti v bežnom roku a na preddavky na výkony poskytovateľom zdravotnej starostlivosti na začiatku roku 1998. Použitie fondov vykazuje Všeobecná zdravotná poisťovňa za rok 1997 vo výške 22 585,8 mil. Sk. V prepočte na jedného registrovaného poistenca predstavovali priemerné mesačné náklady na realizované služby v rámci jednotlivých fondov tieto sumy: V základnom fonde 641 Sk, čo je viac oproti roku 1996 o 12 Sk. V správnom fonde 22 Sk, čo je v porovnaní s rokom 1996 viac o 4,5 %, t. j. jedna koruna. V účelovom fonde 9 Sk, teda viac o 78 % ako v predchádzajúcom roku. V rámci základného fondu dosiahli náklady na liečivá a zdravotnícke pomôcky v prepočte na jedného poistenca sumu 176 Sk mesačne, čím sa v porovnaní s rokom 1996 zvýšili o 21 %. Rast nákladov bol spôsobený najmä rastúcimi cenami liekov a zmenou terapeutických režimov, keď sa volia novšie a finančne náročnejšie lieky. Priemerné náklady na jeden lekársky predpis sa zvýšili o 20 %, náklady na jedno balenie vzrástli o 19 %. Celkovo sa prekročili rozpočtové náklady na liečivá a zdravotnícke pomôcky o 626,2 mil. Sk. V nákladoch na výkony poskytovateľov zdravotnej starostlivosti schválený poistný rozpočet Všeobecnej zdravotnej poisťovne vychádzal z cien výkonov uplatňovaných vo Všeobecnej zdravotnej poisťovni od 1. 8. 1996. Cenovým výmerom Ministerstva financií Slovenskej republiky k 1. 4. 1997 sa však ceny výkonov výrazne zmenili. Najzávažnejšou zmenou bolo zavedenie diferencovaných cien ošetrovacích dní v nemocniciach podľa oddelení. Tiež sa v rozpočte neuvažovalo so zásadnými zmenami v rozsahu hradených zdravotných výkonov. Novelou zákona o Liečebnom poriadku, ktorý bol platný dňom 1. 10. 1997, výrazne vzrástlo bodové ohodnotenie výkonov v spoločných vyšetrovacích a liečebných zložkách, keď sa zvýšili platby za spoločné vyšetrovacie a liečebné zložky o 50 až 300 %. Tieto skutočnosti mali rozhodujúci vplyv na deficit hospodárenia v hodnotenom období. Celkove v roku 1997 náklady na poskytnuté výkony v prepočte na jedného poistenca Všeobecnej zdravotnej poisťovne dosiahli sumu 422 Sk mesačne, čím v porovnaní s rokom 1996 vzrástli o 23,6 %. Z celkovej sumy záväzkov Všeobecnej zdravotnej poisťovne k 31. 12. 1997 vo výške 2 505 mil. Sk sa podieľajú záväzky za neuhradené výkony poskytovateľov zdravotnej starostlivosti sumou 807,7 mil. Sk a záväzky za neuhradené faktúry za liečivá a zdravotnícke pomôcky sumou 939,2 mil. Sk. V rámci správneho fondu možno konštatovať, že tvorba správneho fondu sa realizovala do výšky rozpočtu, i keď v zmysle opatrenia Ministerstva financií Slovenskej republiky k ročnej účtovnej uzávierke a pokynu Ministerstva zdravotníctva Slovenskej republiky bolo možné vytvoriť správny fond o 442,9 mil. Sk viac. Uvedený rozdiel finančných prostriedkov Všeobecná zdravotná poisťovňa použila na úhradu služieb zdravotnej starostlivosti v základnom fonde a znížila o túto sumu deficit základného fondu. Použitie správneho fondu bolo v porovnaní s rozpočtom vyššie o 10,9 %. Tento nárast predstavujú odpisy majetku Všeobecnej zdravotnej poisťovne, ktoré však z dôvodu nedostatku finančných prostriedkov neboli vykryté v plnej výške. Účelový fond je určený na úhradu zvýšených výdavkov v súvislosti s poskytovaním zdravotnej starostlivosti skupinám poistencov určených Všeobecnou zdravotnou poisťovňou. V roku 1997 pokračovala Všeobecná zdravotná poisťovňa po vzájomnej konzultácii s Ministerstvom zdravotníctva Slovenskej republiky vo financovaní náročných medicínskych programov ako transplantácií, implantácií, oblasť genetiky, uplatnenie celoplošného nákupu liečiv atď. Účelový fond sa vyčerpal takmer v plnej výške tvorby fondu. Z rezervného fondu sa rozhodujúca časť prostriedkov previedla do základného fondu na úhradu výdavkov, ktoré nepredpokladal poistný plán. Vytvorené prostriedky rezervného fondu použila Všeobecná zdravotná poisťovňa v priebehu roka 1997 v súlade s uznesením správnej rady Všeobecnej zdravotnej poisťovne na vykrytie neuhradených faktúr za liečivá a zdravotnícke pomôcky v jednotlivých pobočkách. Celkovo boli uvoľnené v roku 1997 na uvedený účel finančné prostriedky vo výške 401,5 mil. Sk. Rozdiel medzi disponibilnými zdrojmi fondov a ich použitím ako výsledok bilancie fondového hospodárenia v roku 1997 predstavuje bilančný schodok vo výške 1 840 mil. Sk a v porovnaní s predchádzajúcim rokom poukazuje na zhoršenie finančnej situácie Všeobecnej zdravotnej poisťovne a schopnosti poisťovne hradiť záväzky najmä voči poskytovateľom zdravotnej starostlivosti. Vzniknutá finančná situácia má svoje vnútorné i vonkajšie súvislosti. Z vonkajších činiteľov boli rozhodujúce štátne zásahy do systému pôsobenia, ktoré mali nezávislý charakter, a Všeobecná zdravotná poisťovňa sa im musela prispôsobiť. Nepriaznivý vývoj deficitu nastal najmä po 1. 4. 1997 zavedením nového cenového výmeru Ministerstva financií Slovenskej republiky a po novelizácii Liečebného poriadku. Keďže dosah novely Liečebného poriadku sa prejavil v hospodárení v rozsahu iba okolo jedného až dvoch mesiacov, podarilo sa vývoj deficitu odhadovaný po prvom polroku na výšku 2 mld. Sk udržať na hranici 1,8 mld. Sk. Prijatím vhodných vnútorných opatrení Všeobecná zdravotná poisťovňa zmiernila výraznejšie prehĺbenie bilančného schodku a zabránila ešte väčšiemu nárastu celkových záväzkov. K ďalším oblastiam, ktoré spôsobili deficit v roku 1997, patrí oblasť nákladov na liečivá a zdravotnícke pomôcky, v ktorej poisťovniam chýbali v priebehu roku účinné legislatívne opatrenia na reguláciu ich neúmerného nárastu. Závažným problémom roku 1997 bola expanzia siete zdravotníckych zariadení najmä v súvislosti s privatizáciou ambulantnej sféry, ktorá viedla k neodôvodnenému zvyšovaniu výkonov. Nezanedbateľný vplyv mala povinnosť úhrady výkonov pre oblasť sociálneho zabezpečenia alebo orgány činné v trestnom konaní. Z hľadiska výšky zdrojov mala výrazný vplyv na hospodárenie Všeobecnej zdravotnej poisťovne zmena prerozdeľovania poistného v priebehu roku a náhradný spôsob prerozdeľovania poistného. Prehlbujúci sa deficit hospodárenia Všeobecnej zdravotnej poisťovne je predovšetkým prejavom rozporu medzi ekonomickými možnosťami poisťovní a rozsahom zdravotnej starostlivosti hradenej podľa zákona o Liečebnom poriadku v intenciách cenového výmeru Ministerstva financií Slovenskej republiky. V roku 1997 sa nepodarilo zosúladiť finančné zdroje poisťovní s požiadavkami poskytovateľov zdravotnej starostlivosti. Prejavilo sa to vo výške deficitu v celom systéme zdravotného poistenia. Vážený pán predseda Národnej rady, vážené pani poslankyne, vážení páni poslanci, predložený návrh účtovnej uzávierky a správy o hospodárení Všeobecnej zdravotnej poisťovne za rok 1997 prerokovala správna rada Všeobecnej zdravotnej poisťovne na svojom zasadnutí dňa 26. 3. 1997 a odporúča ho Národnej rade Slovenskej republiky schváliť. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u881" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u881.p1">Ďakujem pekne, pán predseda. Pani poslankyne, páni poslanci, pán poslanec Miroslav Michalec bol poverený za výbory, aby nám podal správu o výsledku prerokovania tohto návrhu vo výboroch.</seg>
            </u>
            <u xml:id="ParlaMint-SK_1998-06-30-t1m49.u882" who="Michalec, M." ana="#regular">
               <seg xml:id="ParlaMint-SK_1998-06-30-t1m49.u882.p1">Vážený pán predseda Národnej rady, vážené kolegyne, vážení kolegovia, vážený pán predseda správnej rady Všeobecnej zdravotnej poisťovne, vážení hostia, dovoľte mi, aby som vám prečítal spoločnú správu Výboru Národnej rady Slovenskej republiky pre financie, rozpočet a menu a Výboru Národnej rady Slovenskej republiky pre zdravotníctvo a sociálne veci o výsledku prerokovania návrhu účtovnej uzávierky a správy o hospodárení Všeobecnej zdravotnej poisťovne za rok 1997. Návrh účtovnej uzávierky a správu o hospodárení Všeobecnej zdravotnej poisťovne za rok 1997 predloženú na základe § 42 ods. 6 a § 49 ods. 3 zákona Národnej rady Slovenskej republiky číslo 273/1994 Z. z. o zdravotnom poistení, financovaní zdravotného poistenia, o zriadení Všeobecnej zdravotnej poisťovne a o zriaďovaní rezortných, podnikových a občianskych poisťovní v znení neskorších predpisov pridelil predseda Národnej rady Slovenskej republiky svojím rozhodnutím číslo 2175 z 28. apríla 1998 Výboru Národnej rady Slovenskej republiky pre financie, rozpočet a menu a Výboru Národnej rady Slovenskej republiky pre zdravotníctvo a sociálne veci na prerokovanie do 22. júna 1998. Ako gestorský výbor určil predseda Národnej rady Slovenskej republiky Výbor Národnej rady Slovenskej republiky pre zdravotníctvo a sociálne veci, ktorý predloží správu o prerokovaní návrhu i návrh na uznesenie Národnej rady Slovenskej republiky Národnej rade do 25. júna 1998. Výbor Národnej rady Slovenskej republiky pre financie, rozpočet a menu prerokoval predložený návrh dňa 10. júna 1998 a prijal k nemu uznesenie číslo 681. Výbor súhlasí s účtovnou uzávierkou a správou o hospodárení Všeobecnej zdravotnej poisťovne za rok 1997 s tým, že schodok v jej hospodárení bol vo výške 1 839 951 tis. Sk. Výbor odporučil Národnej rade Slovenskej republiky účtovnú uzávierku a správu o hospodárení Všeobecnej zdravotnej poisťovne za rok 1997 schváliť. Výbor Národnej rady Slovenskej republiky pre zdravotníctvo a sociálne veci prerokoval návrh účtovnej uzávierky a správu o hospodárení Všeobecnej zdravotnej poisťovne za rok 1997 10. júna 1998 a prijal uznesenia číslo 463 a 463a. Výbor prerušil rokovanie o návrhu účtovnej uzávierky a správy o hospodárení Všeobecnej zdravotnej poisťovne za rok 1997 až do ukončenia kontroly hospodárenia, ktorú vo Všeobecnej zdravotnej poisťovni robí Ministerstvo financií Slovenskej republiky a Ministerstvo zdravotníctva Slovenskej republiky - uznesenie číslo 463. Výbor v súvislosti s prerokovaním predmetného návrhu odporučil Národnej rade Slovenskej republiky, aby požiadala Najvyšší kontrolný úrad Slovenskej republiky o vykonanie kontroly hospodárenia vo všetkých zdravotných poisťovniach do 30. septembra 1998. Je to v uznesení číslo 463a. Výbor sa opätovne zaoberal predloženým návrhom účtovnej uzávierky a správou o hospodárení Všeobecnej zdravotnej poisťovne dňa 2. júla 1998. Nakoľko kontrola stále prebieha a nie je známy termín ukončenia, výbor uzavrel prerokovanie materiálu takto: výbor schválil účtovnú uzávierku a správu o činnosti Všeobecnej zdravotnej poisťovne za rok 1997 v predloženej podobe a odporučil Národnej rade Slovenskej republiky predložený materiál schváliť. Ďalej výbor požiadal Ministerstvo financií Slovenskej republiky a Ministerstvo zdravotníctva Slovenskej republiky, aby po ukončení kontroly vo Všeobecnej zdravotnej poisťovni predložil jej výsledky. Po ďalšie, výbor prerokuje protokol z kontroly vo Všeobecnej zdravotnej poisťovni, ako aj výsledky kontrolnej činnosti Najvyššieho kontrolného úradu, teda v prípade schválenia navrhnutého uznesenia vo všetkých zdravotných poisťovniach v novom volebnom období. Výbor Národnej rady Slovenskej republiky pre zdravotníctvo a sociálne veci na rokovaní 2. júla 1998 schválil túto spoločnú správu s pripojeným návrhom uznesenia pre Národnú radu Slovenskej republiky, ktorý máte všetci na stole. Pán predseda, skončil som.</seg>
            </u>
            <u xml:id="ParlaMint-SK_1998-06-30-t1m49.u883" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u883.p1">Ďakujem pekne, pán poslanec. Otváram rozpravu, pani poslankyne, páni poslanci, s konštatovaním, že som nedostal písomné prihlášky do rozpravy. Preto sa pýtam, či sa niekto hlási z pléna. Píšem si pána poslanca Šagáta a pána poslanca Mikolášika. Ak nikto viac, končím možnosť prihlásiť sa do rozpravy. Prosím, pán poslanec Šagát, máte slovo.</seg>
            </u>
            <u xml:id="ParlaMint-SK_1998-06-30-t1m49.u884" who="#TiborŠagát.1942" ana="#regular">
               <seg xml:id="ParlaMint-SK_1998-06-30-t1m49.u884.p1">Vážený pán predseda, vážené kolegyne, kolegovia, dovoľte mi niekoľko poznámok k predloženej uzávierke a k správe o hospodárení Všeobecnej zdravotnej poisťovne za rok 1997. Ako vyplýva z predkladacej správy, schodok hospodárenia Všeobecnej zdravotnej poisťovne je na úrovni 1,8 mld., ale keď si pozrieme potom celkové záväzky poisťovní na konci roku 1997, sú na úrovni 2,5 mld., teda v rozsahu 2,5 mld. nemohla Všeobecná zdravotná poisťovňa uhradiť výkony zdravotníckym zariadeniam, čo iste nie je málo peňazí. K tomuto faktu, tak ako bolo uvedené v správe, viedli dve základné príčiny. Jedny sú objektívne vonkajšie a druhé sú objektívne vnútorné, to znamená také, ktoré Všeobecná zdravotná poisťovňa nemohla takmer vôbec ovplyvniť, a tie sa týkajú, žiaľbohu, nie veľmi dobrých legislatívnych a právnych úprav, ktoré sa v priebehu roku 1997 prijali. Spočítal som ich a je ich najmenej osem. Všetky tieto legislatívnoprávne úpravy, ktoré sa urobili, viedli k tomu, že nároky na platenie z poisťovní sa zvýšili. Mám na mysli, a predkladateľ tu aj uvádza cenový výmer z 1. apríla 1997, novelu Liečebného poriadku, výkony sociálnej poisťovne, viete, ako sme tu diskutovali o tom, prerozdeľovací mechanizmus, jeho zmenu pomeru plus koeficientu, nízky odvod štátu, centrálny register, ktorý nefunguje a neustále vykazuje poistencov duplicitne, a v konečnom dôsledku na to dopláca, žiaľbohu, Všeobecná zdravotná poisťovňa. Žiaľbohu, ďalší fakt, ôsmy, je pohyb poistencov a zmena štruktúry, ktoré sú vyvolávané našimi legislatívnymi opatreniami, ktoré sa dotkli aj Všeobecnej zdravotnej poisťovne. A potom, samozrejme, hoci predložila Národnej rade vyrovnaný rozpočet, nemôže ho v žiadnom prípade vyrovnaný dodržať, pretože, ak Všeobecná zdravotná poisťovňa nám predložila rozpočet na schválenie s predpokladom, že príjmy poisťovní budú na úrovni 22 mld., ale skutočnosť bola iba 20 mld., to znamená, že plnenie toho rozpočtu bolo len na 92 %. Potom si asi vieme predstaviť, ako mohla plniť svoje záväzky. Ak poisťovňa predpokladá, že bude mať priemerne 3 mil. poistencov a, žiaľbohu, skutočnosť k 31. 12. 1997 bola len 2,7 mil. poistencov, teda menej o 400 tisíc, tak to sú také vážne zásahy do pôvodne schváleného rozpočtu, že ho nemožno udržať vyrovnaný, a preto je tam ten schodok. To, ako poisťovňa fungovala, ako hospodárne používala prostriedky, samozrejme, možno posudzovať z niekoľkých hľadísk. Jedno také hľadisko, ktoré sa veľmi rado používa, je úspešnosť výberu a celkovo vyznieva veľmi optimisticky, pretože celková úspešnosť výberu sa uvádza na úrovni 95,7 %, ale v bežnom roku, žiaľbohu, to bolo len na úrovni 91,5 %. Celková úspešnosť bola kvôli tomu, že sa dobyli nejaké pohľadávky z minulých rokov, to je dobre, ale mali by sme sa usilovať, a to by bolo dobré, keby neklesla ani v priebehu bežného roku pod 93 %. Čo tiež veľmi ovplyvnilo rozpočet poisťovní, bolo to, že podľa § 56, keď sa rozpočtovalo, že do poisťovní z prerozdeľovania by malo prísť takmer 5 mld., prišlo, žiaľbohu, len 3,3 mld. Teda objektívnych činiteľov je tu skutočne celý rad a možno konštatovať, že za týchto okolností vyrovnaný rozpočet poisťovňa nemohla dodržať. Samozrejme, že existuje celý rad vnútorných faktorov, ktoré ovplyvňujú nakladanie poisťovne s prostriedkami. A dajme si otázku, takú veľmi jednoduchú, či možno z tejto správy vyčítať, že poisťovňa skutočne jednotlivé fondy použila správne, racionálne, dobre, či sa zabezpečila účelnosť použitia tých prostriedkov. No treba povedať, že z toho prečítania, žiaľbohu, sa nedá dokumentovať racionálne použitie predovšetkým základného fondu. Uvediem len malý príklad. Ak by sme napríklad podrobili analýze údaj na strane 12, koľko sa mesačne vydalo na poistenca na lieky, predpoklad 146 Sk sa prekročil na úroveň 176 Sk. Pýtam sa: Je to dobré, bolo to odôvodnené, či to bolo len vynútené predpisovaním lekárov, či to bolo vynútené predovšetkým infláciou, nárastom cien? To znamená, že napríklad tento ukazovateľ by bolo treba lepšie vyhodnotiť už aj s ohľadom na to, že stále viac ako 50 % poistencov v našej republike zastrešuje Všeobecná zdravotná poisťovňa. A keďže v správnej rade má zastúpenie štát, ten by z údajov použitia prostriedkov 3 mil. ľudí mohol získať celý rad veľmi dôležitých údajov o tom, ako robiť ďalšie strategické rozhodnutia vrátane liekovej politiky. Pretože možno nie je vôbec chybou, ak sme dali 176 Sk na recept, možno to nie je vôbec chyba, že sme siahli na drahšie lieky, pokiaľ by sme to posúdili v iných súvislostiach s dĺžkou práceneschopnosti, s trvalými následkami, teda s ďalšími faktormi. Takisto napríklad na strane 13 sa hovorí, ako efektívne sa používajú prostriedky na zdravotnícke pomôcky. Tu sa uvádza jeden vypichnutý údaj, že spotreba plienkových nohavičiek pre inkontinentného poistenca dosahuje 16 800 Sk. Pýtam sa: Je to dosť alebo je to málo? Majú tí ľudia toho dosť? Na základe mojich stretnutí s mnohými ľuďmi si myslím, že treba zvažovať tieto služby, ale hlavne treba povedať, či je to služba, ktorú treba platiť zo zdravotného poistenia, keďže rezort ministerstva práce bol silnejší, dokázal si legislatívne zabezpečiť, aby sme platili výkony pre sociálnu poisťovňu. Ja takisto považujem napríklad predpisovanie plienok za vec, ktorá nepatrí do zdravotníckeho zabezpečenia, je to sociálna služba. Takže je celý rad vecí, o ktorých by sa tu dalo diskutovať a ktoré by mali dokumentovať predovšetkým efektívne použitie prostriedkov. V tejto štruktúre a takto, ako sa to predkladá, a roky o tom diskutujeme, žiaľbohu, nedáva poslancovi, mne určite nie, nejakú zábezpeku, že sa tie prostriedky používajú aj v základnom fonde tak, aby zabezpečovali skutočnú efektivitu. No a nakoniec chcem povedať, že veľmi nedostatočne vieme posúdiť, ako sa použili prostriedky správneho fondu. Vo výbore som už vystúpil a nakoniec preto pri prvom rokovaní výbor neprijal hneď uznesenie, lebo som získal údaje z čiastkového záznamu o kontrole, ktorá sa vykonala vo Všeobecnej zdravotnej poisťovni. Protokol bol urobený v apríli 1998, a mám aj z ministerstva zdravotníctva list z 25. júna 1998, v ktorom sa konštatuje, že Všeobecná zdravotná poisťovňa porušila celý rad zákonov a predpisov. Už som ich uvádzal. Nebudem vás zdržovať. Ale veľmi krátko. Opakovane sa porušil zákon o verejnom obstarávaní, či už ide o projektovú dokumentáciu na rekonštrukciu niektorých pobočiek, dostavby Všeobecnej zdravotnej poisťovne v Trenčíne atď., či už ide o nakúpenie áut. Nebudem rozvíjať také detaily, prečo niektoré položky sa riešia tak alebo onak. Ten protokol nie je uzatvorený, ale pravdepodobne ťažko budú dokumentovať, prečo v niektorých prípadoch, ktorých nie je málo, nedodržiavali zákon. A tie sumy nie sú malé. Naposledy došlo aj k podivuhodným okolnostiam pri nákupe budovy v Bratislave, keď pre firmu, od ktorej kupovali budovu, súčasne v zmluve podpísali, že táto firma bude mať prednostné právo pri rekonštrukcii budovy a tá rekonštrukcia je za niekoľko desiatok miliónov korún, hoci by to malo ísť výberovým konaním, verejnou súťažou. Chcem povedať, že keď sme o týchto veciach hovorili, predpokladal som, že nájdeme vysvetlenie u predsedu správnej rady. Správna rada je najvyšší orgán a mala by o týchto veciach vedieť. Pán štátny tajomník, predseda správnej rady nevedel o tom nič. Tvrdil, že to je mimo jeho informovanosti. Samozrejme, že vo výbore sedel nový generálny riaditeľ Všeobecnej zdravotnej poisťovne - osobne by som tam bol radšej videl bývalého pána riaditeľa, ktorý možno by vedel veci eventuálne vysvetliť, ale asi ťažko, mnohé veci sú už dokladované. Ale mal by mať zodpovednosť za veci, ktoré sa tam udiali. Myslím si, že bez ohľadu na to, čo sa udialo v tlači, aké výmeny názorov, prečo a kedy sa vymenil riaditeľ, za akých okolností, účtovnú uzávierku mal predkladať pán riaditeľ Hostýn a s tou výmenou sa mesiac, mesiac a pol mohlo pokojne počkať, pretože to zaváňa rôznymi možnosťami, rôznou konštrukciou hypotéz, ktoré, samozrejme, som pevne presvedčený, že sa doriešia kontrolou, ktorá beží, a táto kontrola pravdepodobne zváži, čo potom ďalej. Minimálne my poslanci budeme ďalej sledovať, ja sám, aký to má priebeh a prostredníctvom našich expertov necháme posúdiť trestnoprávnu zodpovednosť za veci, ktoré sa v poisťovni udiali. K správe a k návrhu uznesenia. Po preštudovaní dokumentov, čiastočného záznamu o kontrole napriek tomu, že ešte je predmetom ďalšieho šetrenia, som rozčarovaný z vyjadrenia pána štátneho tajomníka, že o tých veciach vôbec nič nevedel. Myslím si, že zo strany pána štátneho tajomníka sa funkcia predsedu správnej rady vykonáva nedostatočne. Táto poisťovňa, ktorá zabezpečuje zdravotnú starostlivosť pre tri milióny poistencov, cez ktorú prechádza ročne 20 mld. korún, potrebuje správnu radu a takého predsedu správnej rady, ktorý pozná aj to, ako sa vynakladajú investičné prostriedky. A preto mi dovoľte, aby som dal návrh na doplnenie uznesenia Národnej rady Slovenskej republiky k návrhu účtovnej uzávierky a k správe o hospodárení Všeobecnej zdravotnej poisťovne za rok 1997. Návrh na doplnenie znie takto: Národná rada Slovenskej republiky v zmysle § 42 ods. 2 zákona číslo 273/1994 Z. z. v znení neskorších predpisov žiada vládu Slovenskej republiky, aby predložila Národnej rade Slovenskej republiky návrh na odvolanie MUDr. Zelníka z funkcie člena správnej rady Všeobecnej zdravotnej poisťovne. Predkladám tento návrh, samozrejme, s malou nádejou na úspech, ale ako morálnu satisfakciu pre seba, že takto treba urobiť. Ďakujem vám.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u885" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u885.p1">Ďakujem pánu poslancovi. Keďže sa nikto nehlási s faktickou poznámkou, prosím pána poslanca Mikolášika o vystúpenie.</seg>
            </u>
            <u xml:id="ParlaMint-SK_1998-06-30-t1m49.u886" who="#MiroslavMikolášik.1952" ana="#regular">
               <seg xml:id="ParlaMint-SK_1998-06-30-t1m49.u886.p1">Vážený pán predseda, vážený pán predseda správnej rady, kolegyne a kolegovia, dovoľte mi, aby som aj ja krátko vystúpil k tomuto bodu programu. Všeobecná zdravotná poisťovňa, financovanie zdravotníctva, problémy zdravotníctva sú zaiste jedným z najpálčivejších problémov, ktorými sa v poslednom čase zaoberáme. Keď tak chodíme po Slovensku, tak sa ukazuje, koniec koncov aj z prieskumov verejnej mienky, že hneď po otázkach kriminality a bezpečnosti občania na druhom mieste uvádzajú zdravotníctvo a problémy zdravotníctva ako druhé najzávažnejšie. A že tomu tak je, sa určite aj vy, aj ja spoločne presviedčame na našich cestách po Slovensku. Preto mi dovoľte, aby som krátko zaujal niekoľko stanovísk k výročnej správe Všeobecnej zdravotnej poisťovne a aby som poukázal na niektoré čiastkové otázky, ktoré čiastočne už predo mnou povedal docent Šagát, ale ja by som sa zameral na niektoré partikulárne problémy tejto správy. Ako sme si vypočuli z úst pána štátneho tajomníka a v jednej osobe aj šéfa správnej rady Všeobecnej zdravotnej poisťovne, konštatovalo sa, že prostriedkov máme málo, alebo že majú málo, že plnenie rozpočtu Všeobecnej zdravotnej poisťovne bolo nedostatočné, že potom aj plnenie záväzkov Všeobecnej zdravotnej poisťovne bolo v mnohých ohľadoch nedostatočné v tom zmysle, že poskytovatelia zdravotnej starostlivosti nedostali tie finančné prostriedky, ktoré by si boli normálne mohli nárokovať, pretože svoje výkony v oblasti zdravotnej starostlivosti vykonali. Chcem poukázať na to, že pán riaditeľ Zelník, pán šéf Zelník povedal, že napríklad expanzia siete zdravotníckych zariadení v súvislosti s privatizáciou, odštátnením ambulantnej sféry či už primárnej, alebo sekundárnej, v tomto prípade skôr sekundárnej, lebo primárna už bola odštátnená oveľa skôr a netýka sa až tak roku 1997, že teda táto expanzia sa robila tak prudko a tak, skoro by som povedal nekontrolovane - povedané akoby medzi riadkami -, že sa potom neúmerne zvýšili výkony, došlo k nárastu výkonov, a tým sa tieto v plnej miere neuhradili. Pýtam sa hneď v prvom odseku, kto za to môže, že táto privatizácia, toto odštátnenie vlastne takýmto výrazným spôsobom narástlo. A vlastne prečo rezort zdravotníctva, kde je pán minister Javorský so svojím štátnym tajomníkom, túto expanziu vlastne dovolili, podpísali a súhlasili s ňou. Potom je ťažko nariekať, že táto expanzia bola taká veľká, že ju teda nemožno celkom úplne uspokojiť z hľadiska platieb zdravotnej starostlivosti. Chcem poukázať na ďalšiu oblasť problému, a tá ďalšia oblasť, kolegyne a kolegovia, iste viete, že je otázka primárnej starostlivosti ako taká. Veľa sa teraz hovorí aj v súvislosti s poslednou novelou, ktorú táto snemovňa prerokúvala minulý týždeň, so zákonom číslo 277 a s tým známym prijatím ambulantného liekového formulára, že je potrebné významne obmedziť preskripciu, obmedziť činnosť vlastne lekárov prvého kontaktu, či už praktických lekárov pre deti a dospelých, alebo nadstavbových lekárov primárnej starostlivosti. Chcem povedať a s ľútosťou konštatovať, že v správe, ktorú tiež máme k dispozícii, sa napríklad hovorí, že podiel neštátnych lekárov v primárnej ambulantnej starostlivosti, podiel platieb v porovnaní s predchádzajúcim rokom za výkony primárnej starostlivosti zo strany Všeobecnej zdravotnej poisťovne poklesol, a to až o 15,6 %. Tak si dávam otázku, prečo je tomu tak, keď vlastne Všeobecná zdravotná poisťovňa na druhej strane poukazuje na to, že v primárnej starostlivosti je potrebné plne vyjsť v ústrety občanom, pretože občania sa nachádzajú u lekára najmä v primárnej starostlivosti, a keď už idú do lôžkových zariadení, to už je potom len menšie percento obyvateľov. Chcem poukázať aj na jednu zaujímavú skutočnosť, a tým sa chcem tak trošku postaviť na stranu lekárov primárneho kontaktu, keď sa v správe tiež konštatuje, že zo 14 196 tis. pacientov, ktorí sú poistencami Všeobecnej zdravotnej poisťovne, v roku 1997 len 5 % bolo poslaných do ďalšej odbornej starostlivosti. Tým chcem na druhej strane poukázať, že významná ťarcha alebo prevažná ťarcha liečby občanov, a to aj poistencov Všeobecnej zdravotnej poisťovne, vlastne spočíva na bedrách týchto lekárov primárnej starostlivosti, keď dokážu svojím umom, svojím lekárskym umením vybaviť, vyriešiť, vyliečiť 95 % poistencov. A ešte tu je zmienka, že z toho len 1,3 % bolo ešte odliečených alebo odoslaných do tzv. spoločných vyšetrovacích a liečebných zložiek. Tu by som sa chcel zastaviť nad jedným ukazovateľom, na ktorý sa poukazuje aj v správe a o ktorom sme vo výbore diskutovali, že práve vo "svalzoch", v spoločných vyšetrovacích a liečebných zložkách prudko narástli výdavky, a to až o 64,1 % oproti tretiemu štvrťroku. Ako sa sucho konštatovalo, nakoniec všetci to dobre vieme, prečo tomu tak je, konštatuje sa aj vo výročnej správe Všeobecnej zdravotnej poisťovne, že je tak preto, lebo sa prijal novelizovaný Liečebný poriadok. Viete, že tam sme si opakovane hovorili, že novela Liečebného poriadku sa neurobila koncepčne, hlavne, že sa nestanovilo, pokiaľ až môžeme ísť, na koľko táto republika má. Samozrejme, niečo ide aj na vrub normálneho zvyšovania cien alebo zvyšovania inflácie, zvyšovania cien zdravotníckych pomôcok a jednotlivých zložiek, ktoré spoločné vyšetrovacie a liečebné zložky používajú, ale napriek tomu zvýšenie o 64 % má na svedomí, takpovediac, novela Liečebného poriadku, nové koeficienty. Tým sa Všeobecná zdravotná poisťovňa dostala do problémov, tak ako aj ostatné poisťovne, ako zabezpečiť financovanie zdravotníctva. Ale tu má zodpovednosť, samozrejme, nielen zdravotná poisťovňa alebo zdravotné poisťovne ako také, ale aj vláda pri riadení rezortu zdravotníctva, pri iniciatívnom predkladaní zákonov, ktoré sa týkajú aj zdravotného poisťovníctva, a teda vybalancovanie toho známeho pomeru medzi príjmovou a výdavkovou zložkou. Chcel by som ďalej poukázať na ďalšiu otázku, ktorá sa týka plnenia príjmovej zložky, a to sú známi neplatiči do zdravotného poistenia. Som veľmi rád, že konečne sa začalo so zverejňovaním tých neplatičov, ktorí neplatia do zdravotného poistenia, nakoniec týka sa to aj sociálneho poistenia. V tomto je naďalej potrebné pokračovať a mňa by, samozrejme - teraz to nezoberte ako schválnosť -, ale mňa by ako opozičného politika trošku aj zaujímalo, aký je podiel z jednotlivých privatizovaných podnikov, koľko je teda vlastníkov a neplatičov z HZDS k iným vlastníkom a neplatičom. Iste by tam ten index bol zaiste zaujímavý. Verejnosť má právo sa to dozvedieť. Bol by som veľmi rád, keby sa to dalo prípadne pripojiť k informácii pre občanov, ktorí majú právo z ústavy na dobrú zdravotnú starostlivosť, ktorá je hradená zo zdravotného poistenia. Viete, že takto je text upravený, ktorý sa týka základného práva na zdravie. Chcem sa ešte opýtať, to možno by som považoval za jednu z otázok, ktorú hádam budeme ešte v záverečnom slove počuť, či priemerný čas hospitalizácie u poistencov Všeobecnej zdravotnej poisťovne, keď poisťovňa pristúpila na takú motivačnú kampaň, keď niektoré nemocnice alebo určité percento nemocníc, lôžkových zariadení dokázalo znižovať priemerný čas hospitalizácie, ktorá sa podľa správy pohybuje niekde okolo 9,26 dňa na jedného poistenca, či takéto motivovanie lôžkových zariadení považujete za dostatočné, za nedostatočné, či je to úspech, alebo neúspech a či sa v tom bude ďalej pokračovať a aký čas hospitalizácie z hľadiska poisťovníctva, z hľadiska systému zdravotného poistenia a financií, ktoré sa v tomto vyskytujú, by ste považovali za optimálny čas. Chcem pripomenúť, že problémy zdravotníctva - teraz to už zoberte celkom tak, ako to hovorím -, majú, samozrejme, nielen poisťovníci v zdravotníctve na Slovensku, ale aj v iných krajinách. Možno že ste včera či predvčerom zachytili správu, že pani ministerka Martin Obri z Francúzska hrubým spôsobom a tvrdo, nekompromisne žiadala znižovanie výdavkov od nemocníc napríklad od röntgenologických oddelení, ktoré na druhej strane nie sú schopní takto zabezpečiť. Čiže tie problémy budú vždy, ale snažme sa poučiť na chybách iných a nerobiť takéto základné chyby, ktoré u nás sú. Na záver by som chcel povedať, že aj ja si želám, aby Všeobecná zdravotná poisťovňa oddelila pri vykazovaní úspešnosti percenta výberu tie percentá alebo čísla, ktoré sa týkajú skutočného roku, o ktorý práve ide a ktorý nám predkladáte, od vydobytých pohľadávok, ktoré sa dodatočne do systému dostali za rok 1996 a iné roky dozadu. Myslím si, že toto by sa nemalo spolu zmiešavať a mali by ste sa snažiť o lepší výber, než je 91 %. Samozrejme, že výberom okolo 93 - 94 % by sme do systému dostali oveľa viac miliárd korún. Ďakujem vám pekne za pozornosť.</seg>
            </u>
            <u xml:id="ParlaMint-SK_1998-06-30-t1m49.u887" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u887.p1">Ďakujem, pán poslanec. Pani poslankyne, páni poslanci, to bol posledný vystupujúci v rozprave. Končím týmto rozpravu. Pýtam sa pána predsedu, či sa chce vyjadriť k rozprave. Áno, nech sa páči. Predseda správnej rady Všeobecnej zdravotnej poisťovne Š. Zelník: Vážený pán predseda Národnej rady, vážené pani poslankyne, vážení páni poslanci, začnem od pána poslanca Mikolášika. Áno, robíme taký istý stimul pre nemocnice, že tam, kde dokážu znížiť počet lôžkodní na jednotlivých oddeleniach, potom zvyšujeme cenu lôžkodňa, čiže peniaze, ktoré sú rozpočtované pre daný región, pre danú nemocnicu, nechávame pre tú nemocnicu, teda istým spôsobom tým stimulujeme tých pracovníkov, ktorí sú v tom-ktorom zdravotníckom zariadení. Povedať to, aká je optimálna dĺžka hospitalizácie, sa nedá, pretože to vychádza, samozrejme, z jednotlivých medicínskych odborov a v každom medicínskom odbore je iná dĺžka hospitalizácie, takže stanoviť nejakú všeobecnú priemernú dĺžku sa zrejme nedá. K pánu poslancovi Šagátovi. Pán poslanec, nie som prekvapený vaším vystúpením, pretože prakticky od začiatku fungovania Všeobecnej zdravotnej poisťovne - alebo na rozpade Národnej poisťovne máte vy najväčšiu zásluhu, pretože ste boli predkladateľom zákona ako vtedajší minister. A keď sa hovorí o tom, aké miliardy alebo aké milióny sme stratili, tak si myslím, že by ste si mali spytovať svoje svedomie a mali by sa všetci poslanci alebo všetci občania spýtať, či vtedy v tom čase bolo rozumné prijímať zákon o pluralite poisťovníctva, v tom čase, keď nemal s tým nikto skúsenosť. Čiže, pán poslanec, vy ste zodpovedný za všetky miliardové straty. K porušeniu zákona o verejnom obstarávaní, ktoré bolo vo Všeobecnej zdravotnej poisťovni, keďže nie je ešte protokol, sa jednoducho vyjadriť nemôžem, ani sa jednoducho neviem, a poviem prečo. Vážený pán poslanec Šagát, zákon Národnej rady Slovenskej republiky číslo 273/1994 Z. z. je vaším dielom. V § 42 sa hovorí o správnej rade, v bode 5 sa hovorí, citujem: Správna rada rozhoduje o všetkých zásadných otázkach týkajúcich sa činnosti všeobecnej poisťovne, najmä: a) schvaľuje organizačný poriadok, mzdový poriadok a rokovacie poriadky samosprávnych orgánov, b) dáva súhlas na investovanie prostriedkov rezervného a správneho fondu, ktoré presahujú sumy uvedené v poistnom rozpočte - to znamená, ak Národná rada schváli rozpočet, správna rada už nemá čo o tom rozhodovať - a na poskytnutie údajov z informačného systému poisťovne. 6. Správna rada prerokúva návrh poistného rozpočtu na nasledujúci rok, účtovnú uzávierku a správu o hospodárení všeobecnej poisťovne. Návrh poistného rozpočtu na nasledujúci rok, účtovnú uzávierku a správu o hospodárení všeobecnej poisťovne schvaľuje Národná rada Slovenskej republiky. Toľko zo zákona, na čo má právo správna rada ohľadom poisťovne. Dozorná rada vykonáva kontrolu dodržiavania všeobecne záväzných právnych predpisov, zmluvných záväzkov všeobecnej poisťovne, vnútorných predpisov všeobecnej poisťovne a predkladá stanoviská správnej rade. Beriem to ako samozrejmé, pán poslanec, účelovo voči mojej osobe aj voči správnej rade, či už to niekto chce, alebo nechce, môže spochybňovať prácu Všeobecnej zdravotnej poisťovne. Objektívnym faktom zostáva, že napriek všetkým ťažkostiam, napriek všetkým požiadavkám, ktoré tu odzneli v Národnej rade, keď som hovoril o príprave rozpočtu, že pri nezosúladení výdavkov v zmysle schválenej novely Liečebného poriadku - a to ste schvaľovali aj vy, boli ste permanentne na ministerstve zdravotníctva a súhlasili ste s tým, nakoniec ste potom vystúpili v pléne a škandalizovali ste Liečebný poriadok, aj teraz hovoríte, že bol zle urobený. Pritom ste chodili na ministerstvo zdravotníctva, pracovníci to môžu potvrdiť, že ste súhlasili s takým Liečebným poriadkom. Samozrejme, že súlad medzi zákonom o Liečebnom poriadku a súlad medzi zdrojmi, ktoré Všeobecná zdravotná poisťovňa má, vytvára permanentné napätie. Ale, chvalabohu, že Všeobecná zdravotná poisťovňa tu je, pretože nebyť Všeobecnej zdravotnej poisťovne dnes je tu už kolaps. A Všeobecná zdravotná poisťovňa napriek všetkým týmto veciam, ktoré robí a urobila - netvrdím, že nerobí chyby, ak došlo k porušeniu zákona, samozrejme, som za to, aby sa zodpovední ľudia zodpovedali, ale, prosím vás pekne, nemôžete nie preto, že ide o moju osobu, nech by to bol ktorýkoľvek predseda správnej rady alebo ktorýkoľvek člen správnej rady, nemôžete od neho chcieť, aby bol zodpovedný za výberové konanie, ktoré absolútne nie je v kompetencii správnej rady. Prosím, som za to, aby sa pomenovali veci pravými menami, aby ľudia, ktorí sú zodpovední, niesli zodpovednosť, ale prosím, aby boli určení tí, ktorí sú za to zodpovední, ale rozhodne ani jeden člen správnej rady a už vôbec nie predseda, ktorý má podľa rokovacieho poriadku právo na to, aby zvolal správnu radu, má právo viesť rokovanie správnej rady a má jeden hlas. A pritom predmetom rokovania správnej rady nikdy nebolo ani nemôže byť zo zákona to, či sa bude robiť výberové konanie, alebo sa nebude robiť, alebo čo sa bude nakupovať, keď je raz schválený zákon. A vlastne tvorcom zákona ste boli vy, pán poslanec, a teda odporučil by som vám, aby ste už v budúcnosti nekandidovali, pretože to, čo ste vy urobili v zdravotníctve tým, že sa prijala táto novela zákona číslo 273, je skutočne jedna nehoráznosť a vďaka vám aj dnes je taký stav v zdravotníctve, aký je. <kinesic type="applause"><desc>Potlesk.</desc></kinesic> Chcem dodať ešte jednu vec. Pán poslanec Šagát, vy chodíte na mítingy a tvárite sa ako spasiteľ zdravotníctva. Pýtam sa vás, pán exminister Šagát, čo ste urobili ako minister zdravotníctva pre to, aby stav zdravotníctva...</seg>
            </u>
            <vocal type="noise">
               <desc>Prejavy nesúhlasu v sále.</desc>
            </vocal>
            <u xml:id="ParlaMint-SK_1998-06-30-t1m49.u888" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u888.p1">Páni poslanci, pokoj. Predseda správnej rady Všeobecnej zdravotnej poisťovne Š. Zelník: ... aby, prosím vás pekne, boli naši kolegovia ohodnotení, aby boli ocenení, tak ako majú byť. Prečo vy ako minister zdravotníctva, veď ste mali všetko to, čo ste mohli mať, veď bol tam váš predseda vlády, bol tam podpredseda vlády pán doktor Kováč, ktorý sedí vedľa vás, prečo ste neurobili to, že by ste zdvihli "platovku" aspoň o 20 % doktorom? Len čo ste prestali byť ministrom, okamžite ste bili do toho, ako sú doktori nezaplatení. Teraz chodíte po mítingoch a budete rozprávať o tom, ako by ste im dopriali. Čo ste vtedy urobili, pán exminister Šagát? Čiže, prosím vás pekne, to sú také lacné veci. Viete, keby to bol výstup alebo keby som to počúval, že to je také zastrájanie, tak by som povedal, takého poslanca chcem mať. Ja sa musím normálne poštípať, či to je skutočne pravda. Vy ako minister, ktorý ste mali všetky možnosti na to, aby ste tu niečo urobili, neurobili ste nič, naopak, rozbili ste systém zdravotného poisťovníctva. Vďaka vám je stav taký, aký dnes je a dnes naháňame poisťovne, ajhľa, ľudia, ideme teraz posielať Najvyšší kontrolný úrad do všetkých poisťovní na kontrolu, ako hospodária. Toto muselo byť, prosím vás pekne? Veď tu mohla byť jedna poisťovňa. A keby sme boli získali nejaké znalosti o poistnom systéme, potom mohla prísť pluralita, čo urobili všetky štáty. Nie. A dnes sa tvárite a sedíte pokojne ako poslanec a budete pranierovať ľudí, vďaka ktorým to dnes ako-tak ešte funguje. Vážené pani poslankyne, páni poslanci, keďže som mal tú česť vystúpiť pred vami poslednýkrát, lebo je to posledný parlament, kde som mohol vystúpiť ako predseda správnej rady, keďže sa už končí funkčné obdobie parlamentu, chcem poďakovať všetkým, ktorí skutočne prejavili úprimnú snahu a úprimný záujem o Všeobecnú zdravotnú poisťovňu a pomohli jej vo veľmi veľa veciach jednak svojím kritickým prístupom, jednak svojou osobnou podporou. Prajem vám veľa zdravia, rodinnej pohody, aby ste čo najmenej využívali služby akejkoľvek poisťovne. Prajem vám veľa politických úspechov. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u889" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u889.p1">Ďakujem aj ja vám, pán predseda. Pýtam sa pána spoločného spravodajcu, či sa bude vyjadrovať k rozprave. Áno. Nech sa páči.</seg>
            </u>
            <u xml:id="ParlaMint-SK_1998-06-30-t1m49.u890" who="Michalec, M." ana="#regular">
               <seg xml:id="ParlaMint-SK_1998-06-30-t1m49.u890.p1">Ďakujem, pán predseda. Nebudem zdržiavať, chcel by som len pripomenúť, že výsledky a činnosť hospodárenia Všeobecnej zdravotnej poisťovne i v takom nestabilnom prostredí, aké sa vyskytlo u nás, keď legislatívne zmeny s dosahom aj na financovanie sa uskutočňovali bez predchádzajúcich analýz a v priebehu rozpočtového roku, svedčia o úsilí Všeobecnej zdravotnej poisťovne a o jej veľkom úsilí, že aj za cenu deficitu zachovala sociálny zmier a zabránila rozpadu financovania zdravotníctva. V rozprave odznel jeden návrh, pán predseda, ktorý podal pán poslanec Šagát, a to: Národná rada Slovenskej republiky v zmysle § 42 ods. 4 zákona číslo 273/1994 Z. z. v znení neskorších predpisov žiada vládu Slovenskej republiky, aby predložila Národnej rade Slovenskej republiky návrh na odvolanie doktora Zelníka z funkcie člena správnej rady Všeobecnej zdravotnej poisťovne.</seg>
            </u>
            <u xml:id="ParlaMint-SK_1998-06-30-t1m49.u891" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u891.p1">Pani poslankyne, páni poslanci, ktorí ste mimo rokovacej miestnosti, prosím vás, vráťte sa, budeme hlasovať. Takže, pani poslankyne, páni poslanci, budeme hlasovať. Do uznesenia nebol daný žiaden návrh, takže budeme hlasovať o návrhu uznesenia, tak ako ho máte predložený. Prosím, prezentujme sa a hlasujme o návrhu uznesenia, tak ako ho máte predložený. <vocal type="noise"><desc>Hlasy v sále.</desc></vocal> To nebol návrh do uznesenia. <note type="narrative">Hlasovanie.</note> Prezentovalo sa 74 poslancov. Je nás málo. Prosím, páni poslanci, pani poslankyne, budeme hlasovať, vráťte sa na svoje miesta. Prečítajte návrh ešte raz.</seg>
            </u>
            <u xml:id="ParlaMint-SK_1998-06-30-t1m49.u892" who="Michalec, M." ana="#regular">
               <seg xml:id="ParlaMint-SK_1998-06-30-t1m49.u892.p1">Hlasujeme o uznesení Národnej rady Slovenskej republiky k návrhu účtovnej uzávierky a správy o hospodárení Všeobecnej zdravotnej poisťovne za rok 1997. Národná rada Slovenskej republiky: A. konštatuje, že návrh účtovnej uzávierky a správy o hospodárení Všeobecnej zdravotnej poisťovne za rok 1997 bol predložený na základe § 42 ods. 6 a § 49 ods. 3 zákona Národnej rady Slovenskej republiky číslo 273/1994 Z. z. o zdravotnom poistení, financovaní zdravotného poistenia, o zriadení Všeobecnej zdravotnej poisťovne a o zriaďovaní rezortných, podnikových a občianskych poisťovní bol predložený v termíne predloženia štátneho záverečného účtu, B. schvaľuje účtovnú uzávierku a správu o hospodárení Všeobecnej zdravotnej poisťovne za rok 1997 s tým, že celková tvorba a použitie fondov bez pohľadávok na poistnom bola takáto: Celková tvorba fondov 20 745 847 tis., použitie fondov 22 585 798 tis. a schodok tvorí 1 839 951 tis. Sk, C. žiada Najvyšší kontrolný úrad Slovenskej republiky o vykonanie kontroly hospodárenia vo všetkých zdravotných poisťovniach v Slovenskej republike do 30. septembra 1998.</seg>
            </u>
            <u xml:id="ParlaMint-SK_1998-06-30-t1m49.u893" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u893.p1">Počuli sme návrh uznesenia, budeme hlasovať. Prosím a vyzývam pánov poslancov a poslankyne, ktorí sú v budove, aby prišli hlasovať. Prosím, skúsme sa prezentovať, zaregistroval som príchod dvoch pánov poslancov, čo by malo stačiť. Prosím, prezentujme sa a hlasujme. <note type="narrative">Hlasovanie.</note> Prezentovalo sa 77 poslancov. Za návrh hlasovalo 70 poslancov. Proti návrhu nehlasoval nikto. Hlasovania sa zdržali 7 poslanci. Konštatujem, že sme prijali uznesenie Národnej rady. Pán poslanec, dáme ešte hlasovať o návrhu pána poslanca Šagáta. O tomto návrhu sa hlasuje bez rozpravy. Takže, prosím, budeme hlasovať o návrhu pána poslanca Šagáta na odvolanie predsedu správnej rady pána doktora Zelníka. Prezentujte sa a hlasujte. <note type="narrative">Hlasovanie.</note> Prezentovalo sa 77 poslancov. Za návrh hlasovalo 8 poslancov. Proti návrhu hlasovalo 57 poslancov. Hlasovania sa zdržalo 10 poslancov. Nehlasovali 2 poslanci. Takže sme nevyhoveli tomuto návrhu. Ďakujem, pán predseda, ďakujem aj vám pán spoločný spravodajca. Prajem vám všetko najlepšie. Pani poslankyne, páni poslanci, v rokovaní budeme pokračovať ďalším bodom program, ktorým je návrh účtovnej závierky Sociálnej poisťovne za rok 1997. Podľa § 7 ods. 1 písm. a) zákona Národnej rady Slovenskej republiky číslo 274/1994 Z. z. o Sociálnej poisťovni návrh účtovnej uzávierky predkladá správna rada Sociálnej poisťovne na schválenie Národnej rade Slovenskej republiky v termíne určenom na predloženie návrhu štátneho záverečného účtu Slovenskej republiky. Návrh ste dostali ako tlač 975 a spoločnú správu ako tlač 975a. Súčasťou spoločnej správy je aj návrh na uznesenie. Návrh uvedie predseda správnej rady Sociálnej poisťovne minister práce, sociálnych vecí a rodiny Slovenskej republiky pán Vojtech Tkáč.</seg>
            </u>
            <u xml:id="ParlaMint-SK_1998-06-30-t1m49.u894" who="#VojtechTkáč.1949" ana="#regular">
               <seg xml:id="ParlaMint-SK_1998-06-30-t1m49.u894.p1">Vážený pán predseda, vážená Národná rada, v mene správnej rady Sociálnej poisťovne predkladám návrh účtovnej uzávierky tejto verejnoprávnej inštitúcie v zmysle príslušných ustanovení zákona Národnej rady Slovenskej republiky číslo 274/1994 Z. z. o Sociálnej poisťovni. Návrh účtovnej uzávierky Sociálnej poisťovne prerokovala správna rada Sociálnej poisťovne na svojej schôdzi 30. marca tohto roku. Podľa názoru tohto samosprávneho orgánu má účtovná uzávierka veľkú vypovedaciu schopnosť aj preto, lebo povinné účtovné výkazy, ktorými sú súvaha a výkaz ziskov a strát sú doplnené v druhej časti predkladaného materiálu podrobným prehľadom o tvorbe a použití jednotlivých fondov Sociálnej poisťovne v hodnotenom období. V súvislosti s predloženým návrhom možno konštatovať, že výsledky hospodárenia Sociálnej poisťovne v roku 1997 sú odzrkadlením nielen situácie sociálneho zabezpečenia, ale sú aj výrazom situácie v hospodárstve Slovenskej republiky. V oblasti zdrojov sa potvrdili určité obavy Sociálnej poisťovne, ktoré avizovala už pri príprave návrhu rozpočtu na rok 1997. Chcel by som v tejto súvislosti ale uviesť, a to bude platiť aj v budúcich rokoch a platí to všade vo svete, že základné nástroje na ovplyvnenie tejto situácie nemala a nemá v rukách len Sociálna poisťovňa. Je to predovšetkým vývoj priemernej mzdy v hospodárstve Slovenskej republiky a z nej odvodených vymeriavacích základov na výpočet poistného. Chcel by som v tejto súvislosti uviesť, že aj podľa analýz Svetovej banky vývoj, rast dôchodkov na Slovensku veľmi presne a prísne kopíruje od roku 1993 vývoj priemernej mzdy, a to vďaka odštátnenému systému Sociálnej poisťovne. Ďalšou takou neznámou je otázka počtu poistencov a platobná schopnosť poistných subjektov, resp. ich zánik bez konkurznej podstaty. Súvisí s tým celý systém tzv. veriteľského práva či úspešnosť vymáhania súm dlžného poistného. Do výberu poistného zasiahli aj niektoré aspekty zákona o revitalizácii. Preto podľa nášho názoru by nebolo objektívne hodnotiť ani situáciu takmer 92-percentnej úspešnosti výberu poistného ako jednoznačne nepriaznivú. V materiáloch máte tiež podklad, podľa ktorého priemer výberu poistného od roku 1993 osciluje okolo 94 %. V tejto súvislosti treba povedať, že aj z hľadiska európskeho systému sociálneho zabezpečenia je výber poistného na Slovensku nadštandardný. Z ďalších neznámych skutočností vystupuje otázka výšky miezd a platov dohodnutých v kolektívnom tarifnom vyjednávaní, čo pri tvorbe rozpočtu je dosť neznáma skutočnosť. Chcel by som ale uviesť jednu podstatnú záležitosť z vnútra tejto správy. V porovnaní s očakávanou skutočnosťou, teda keď sa tvoril rozpočet, ktorý sme predkladali aj do Národnej rady, odchýlka je len plus 0,38-percentuálneho bodu v zdrojoch a mínus 0,92-percentuálneho bodu v potrebách. Čiže v tejto súvislosti miera úspešnosti je viac než dobrá. V oblasti dôchodkového zabezpečenia sa nenaplnili - a to hovorím teraz o výdavkoch - predpoklady o očakávanom prírastku vyplácaných dôchodkov. Z uvažovaných 23 550 dôchodkov uplatnilo svoj nárok len 11 772 dôchodcov. V tejto súvislosti ide vlastne len o odložené, predbežne nevyužité dôchodky. Čo sa týka výdavkov, nepotvrdil sa ich predpokladaný trend najmä v oblasti nemocenského poistenia, čo je v tomto materiáli zadokumentované. Z hľadiska správneho fondu v roku 1997 sa uplatnil osobitný režim, ktorý vzhľadom na schválené legislatívne zmeny v tejto oblasti sledoval predovšetkým minimalizovanie finančných záväzkov prechádzajúcich do roku 1998 a zamedzenie vzniku nových záväzkov. Návrh účtovnej uzávierky v podstate konštatuje, že Sociálna poisťovňa skončila v minulom roku svoje hospodárenie prebytkom. V základnom fonde nemocenského poistenia to boli 4 107 mil. Sk a v základnom fonde dôchodkového zabezpečenia to bolo 5 756 mil. Sk. Pri obhospodarovaní finančných prostriedkov postupovala táto verejnoprávna inštitúcia podľa všeobecne záväzných právnych predpisov a dodržala všetky zákonné záväzné postupy. Z pohľadu stanoviska dozornej rady, správnej rady Sociálnej poisťovne, ako aj z uznesenia Výboru Národnej rady Slovenskej republiky pre financie, rozpočet a menu, ako aj pre zdravotníctvo a sociálne veci dovoľujem si vás požiadať o schválenie návrhu uzávierky Sociálnej poisťovne za rok 1997 i v tomto pléne. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u895" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u895.p1">Ďakujem, pán minister. Pán predseda Anton Národa, predseda Výboru pre zdravotníctvo a sociálne veci, bol určený, aby nás oboznámil s prerokovaním správy vo výboroch.</seg>
            </u>
            <u xml:id="ParlaMint-SK_1998-06-30-t1m49.u896" who="#AntonNároda.1955" ana="#regular">
               <seg xml:id="ParlaMint-SK_1998-06-30-t1m49.u896.p1">Vážený pán predseda, vážený pán minister a predseda správnej rady Sociálnej poisťovne, vážené kolegyne poslankyne, kolegovia poslanci, dovoľte mi, aby som predniesol spoločnú správu Výboru Národnej rady Slovenskej republiky pre financie, rozpočet a menu a Výboru Národnej rady Slovenskej republiky pre zdravotníctvo a sociálne veci o výsledku prerokovania návrhu účtovnej uzávierky Sociálnej poisťovne za rok 1997. Návrh účtovnej uzávierky Sociálnej poisťovne za rok 1997 predložený podľa § 7 ods. 1 písm. a) zákona Národnej rady Slovenskej republiky číslo 274/1994 Z. z. o Sociálnej poisťovni v znení neskorších predpisov pridelil predseda Národnej rady Slovenskej republiky rozhodnutím číslo 2175 z 28. apríla 1998 Výboru Národnej rady Slovenskej republiky pre financie, rozpočet a menu a Výboru Národnej rady Slovenskej republiky pre zdravotníctvo a sociálne veci na prerokovanie do 22. júna 1998. Ako gestorský výbor určil predseda Národnej rady Slovenskej republiky Výbor Národnej rady Slovenskej republiky pre zdravotníctvo a sociálne veci, ktorý predloží správu o prerokovaní návrhu i návrh na uznesenie Národnej rady Slovenskej republiky do 25. júna 1998. Obidva výbory prerokovali predložený návrh účtovnej uzávierky Sociálnej poisťovne za rok 1997 v stanovených termínoch. Výbor Národnej rady Slovenskej republiky pre financie, rozpočet a menu prerokoval predložený návrh dňa 10. júna 1998 a prijal uznesenie číslo 675. Výbor konštatoval, že návrh účtovnej uzávierky Sociálnej poisťovne za rok 1997 bol predložený v súlade s § 7 ods. 1 písm. a) zákona Národnej rady Slovenskej republiky číslo 274/1994 Z. z. o Sociálnej poisťovni v stanovenom termíne. Výbor súhlasil s účtovnou uzávierkou s tým, že celková tvorba fondov a výdavky boli takéto: tvorba fondov 72 642 749 tis. Sk, výdavky, náklady bez výdavkov na zvýšenie dôchodkov z titulu jediného zdroja príjmov, odboja a rehabilitácií boli 61 399 952 tis. Sk. Bilančný rozdiel dosiahol výšku 11 294 339 tis. Sk. Výbor súčasne odporučil Národnej rade Slovenskej republiky účtovnú uzávierku Sociálnej poisťovne za rok 1997 schváliť. Výbor Národnej rady Slovenskej republiky pre zdravotníctvo a sociálne veci prerokoval návrh účtovnej uzávierky Sociálnej poisťovne za rok 1997 10. júna 1998 a prijal uznesenie číslo 473. Výbor súhlasil s návrhom účtovnej uzávierky a odporučil Národnej rade Slovenskej republiky schváliť účtovnú uzávierku Sociálnej poisťovne za rok 1997 s tým, že celková tvorba fondov a výdavky boli takéto: tvorba fondov 72 642 749 tis. Sk, výdavky a náklady bez výdavkov na zvýšenie dôchodkov z titulu jediného zdroja príjmov, odboja a rehabilitácií boli 61 399 952 tis. Sk. Bilančný rozdiel dosiahol výšku 11 294 339 tis. Sk. Výbor súčasne odporučil Národnej rade Slovenskej republiky, aby podľa § 26 ods. 1 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky uviedol návrh účtovnej uzávierky Sociálnej poisťovne za rok 1997 a mohol vystúpiť v rozprave na schôdzi Národnej rady Slovenskej republiky Vojtech Tkáč, predseda správnej rady Sociálnej poisťovne. Výbor Národnej rady Slovenskej republiky pre zdravotníctvo a sociálne veci sa ako gestorský výbor oboznámil s výsledkami prerokovania predmetného návrhu, prerokoval spoločnú správu výborov na svojom rokovaní dňa 24. júna 1998 a navrhol text uznesenia Národnej rady Slovenskej republiky, ktorý je uvedený v prílohe. Ďakujem, pán predseda, môžete otvoriť rozpravu.</seg>
            </u>
            <u xml:id="ParlaMint-SK_1998-06-30-t1m49.u897" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u897.p1">Ďakujem aj ja vám, pán poslanec. Vážené pani poslankyne, páni poslanci, otváram rozpravu k tomuto bodu programu. Nemám písomné prihlášky do rozpravy, preto sa pýtam, či sa niekto hlási. Nie. Uzatváram možnosť prihlásiť sa do rozpravy. Tým je rozprava aj ukončená. Vyjadrovať k rozprave sa nemá kto, resp. k čomu. Pán minister sa chce vyjadriť k fiktívnej rozprave.</seg>
            </u>
            <u xml:id="ParlaMint-SK_1998-06-30-t1m49.u898" who="#VojtechTkáč.1949" ana="#regular">
               <seg xml:id="ParlaMint-SK_1998-06-30-t1m49.u898.p1">Vážený pán predseda, vážená Národná rada, dovoľte mi, aby som netradične vystúpil v tejto súvislosti a poďakoval sa vám v mene správnej rady Sociálnej poisťovne, v mene manažmentu vedeného riaditeľom Sociálnej poisťovne pánom doktorom Igorom Liptákom za spoluprácu so Sociálnou poisťovňou v tomto volebnom období. Osobitne chcem poďakovať Výboru Národnej rady Slovenskej republiky pre zdravotníctvo a sociálne veci, ktorý často vo vzťahu k Sociálnej poisťovni pripravil komorné prostredie na prerokovanie našich záležitostí. Ďakujem za spoluprácu.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u899" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u899.p1">Ďakujem, pán minister, za ocenenie spolupráce. Pán predseda Národa sa nechce vyjadriť. Takže môžeme pristúpiť k hlasovaniu o uznesení, tak ako ho máme predložené v laviciach. Prosím, pani poslankyne, páni poslanci, budeme hlasovať. Vyzývam všetkých poslancov, poslankyne, ktorí sú v budove Národnej rady, aby sa vrátili do rokovacej miestnosti. Pokiaľ sledujem naše počty zrakom, nie sme schopní prijať toto uznesenie, kým sa poslanci nevrátia. Prosím, pani poslankyne, páni poslanci, vráťte sa do rokovacej miestnosti, máme hlasovať. Prosím, prezentujme sa a hlasujme. Hlasujeme o uznesení k návrhu účtovnej uzávierky Sociálnej poisťovne za rok 1997. Prezentovalo sa 65 poslancov. Je nás málo. Vážené pani poslankyne, páni poslanci, keďže nie sme schopní prijať rozhodnutie, ale sme schopní vypočuť si pána ministra Tkáča o výročnej správe o činnosti a hospodárení Národného úradu práce za rok 1997 vrátane účtovnej závierky za rok 1997, odložíme hlasovanie o predošlom bode programu na neskôr. Materiál k tomuto bodu programu ste dostali ako tlač 1021 a spoločnú správu ako tlač 1021a. Súčasťou spoločnej správy je aj uznesenie. Prosím vás, pán minister, aby ste nám predložili správu o činnosti a hospodárení Národného úradu práce za rok 1997 vrátane uzávierky.</seg>
            </u>
            <u xml:id="ParlaMint-SK_1998-06-30-t1m49.u900" who="#VojtechTkáč.1949" ana="#regular">
               <seg xml:id="ParlaMint-SK_1998-06-30-t1m49.u900.p1">Vážený pán predseda, vážená Národná rada, od 1. januára 1997 bol platný nový zákon o zamestnanosti, ktorý založil nový právny režim na tvorbu a realizáciu politiky trhu práce a legislatívne upravil pôsobnosť Národného úradu práce ako verejnoprávnej inštitúcie na zabezpečenie ústavného práva občanov na zamestnanie. Z celkových príjmov Národného úradu práce v roku 1997, a to 8 547 mil. Sk, rozhodujúcu časť tvorili príspevky na poistenie v nezamestnanosti v sume 7 536 mil. Sk, čo predstavuje 88,2 %. V oblasti výdavkov na politiku trhu práce väčšiu časť predstavovali výdavky na pasívnu politiku trhu práce v objeme 3 990 mil. Sk, čo v percentuálnom vyjadrení predstavuje 56,3 %. V porovnaní s rokom 1996 boli výdavky na pasívnu politiku trhu práce vyššie o 927 mil. Sk. Z týchto výdavkov sa vyplatila podpora v nezamestnanosti v sume 2 804 mil. Sk a odvod poistného do fondov Sociálnej poisťovne a Všeobecnej zdravotnej poisťovne za evidovaných nezamestnaných, ktorí poberajú podporu v nezamestnanosti, v sume 1 186 mil. korún. Výdavky na aktívnu politiku trhu práce v minulom roku dosiahli sumu 3 099 mil. Sk. V rámci realizácie aktívnej politiky trhu práce sa zabezpečovalo financovanie záväzkov z dohôd uzatvorených k 31. 12. 1996 vo výške 1 286 mil. korún, kde najvyšší podiel tvorili výdavky na už vytvorené spoločensky účelné pracovné miesta v sume 753 mil. korún. V rámci aktívnej politiky trhu práce sa zabezpečovalo financovanie nových aktívnych opatrení na trhu práce v celkovej sume 1 813 mil. korún. Ministerstvo práce, sociálnych vecí a rodiny v súlade so zákonom o zamestnanosti vyhlásilo priority politiky trhu práce na rok 1997, ktoré sa realizovali v rámci opatrení aktívnej politiky trhu práce. Chcel by som v tejto súvislosti uviesť rekvalifikácie, ktorých podiel v rámci opatrení aktívnej politiky trhu práce dosiahol v minulom roku 12,4 %. Na nové pracovné miesta sa prezentovali výdavky vo výške 68,6 %, čo je skoro 1,3 mld. Sk. Najviac finančných prostriedkov sa poskytlo na riešenie nezamestnanosti pre regióny Rimavská Sobota, Michalovce, Trebišov a Nové Zámky. V súlade s uznesením Národnej rady Slovenskej republiky zo dňa 19. 3. 1997 predkladá predstavenstvo Národného úradu práce aj vyhodnotenie efektívnosti vynaložených finančných prostriedkov na aktívnu politiku trhu práce za rok 1997. Národný úrad práce v roku 1997 hospodáril nadväzne na vytýčené úlohy a svoju činnosť orientoval na zabezpečenie tých úloh, ktoré súvisia s transformáciou sociálnej sféry. Aj na záver mi dovoľte poďakovať sa v mene predstavenstva Národného úradu práce i generálnej riaditeľky pani doktorky Eleonóry Velčíkovej, ako aj vo svojom mene za spoluprácu Národnej rady a Národného úradu práce, ktorá bola veľmi korektná a zo strany Národného úradu práce ju veľmi oceňujeme. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u901" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u901.p1">Ďakujem, pán minister. Pán poslanec Derfényi je určený ako spravodajca výborov. Prosím ho, aby nás oboznámil s výsledkami prerokovania uvedenej správy vo výboroch.</seg>
            </u>
            <u xml:id="ParlaMint-SK_1998-06-30-t1m49.u902" who="Derfényi, P." ana="#regular">
               <seg xml:id="ParlaMint-SK_1998-06-30-t1m49.u902.p1">Vážený pán predseda, pán minister, vážená Národná rada, dovoľte mi, aby som vám predniesol spoločnú správu výborov o výsledku prerokovania návrhu účtovnej uzávierky Národného úradu práce za rok 1997 <note type="comment">tlač 1021</note> vo výboroch Národnej rady. Návrh účtovnej uzávierky Národného úradu práce za rok 1997 bol predložený na základe zákona Národnej rady číslo 387/1996 Z. z. o zamestnanosti. Predseda Národnej rady svojím rozhodnutím z 28. apríla 1998 pridelil predmetný návrh výboru pre financie, rozpočet a menu a výboru pre zdravotníctvo a sociálne veci na prerokovanie do 22. júna 1998. Ako gestorský výbor určil predseda Národnej rady výbor pre zdravotníctvo a sociálne veci. Výbor pre financie, rozpočet a menu rokoval o predloženom návrhu dňa 24. júna 1998 a prijal uznesenie, v ktorom konštatoval, že výročná správa, účtovná uzávierka boli predložené v súlade so zákonom číslo 387 o zamestnanosti v znení neskorších predpisov. Výbor vyjadril súhlas s predloženým materiálom a odporučil Národnej rade výročnú správu o činnosti a hospodárení Národného úradu práce za rok 1997 vrátane účtovnej uzávierky za rok 1997 schváliť. Výbor Národnej rady pre zdravotníctvo a sociálne veci prerokoval predložený návrh výročnej správy vrátane účtovnej uzávierky za rok 1997 na svojom rokovaní dňa 10. júna 1998 a prijal uznesenie číslo 474. Výbor súhlasí s výročnou správou o činnosti hospodárenia Národného úradu práce vrátane účtovnej uzávierky za rok 1997. Výbor odporučil Národnej rade Slovenskej republiky schváliť predložený návrh. Ďalej výbor odporučil Národnej rade Slovenskej republiky, aby podľa § 26 ods. 1 zákona Národnej rady o rokovacom poriadku predmetný návrh na schôdzi Národnej rady uviedol a mohol vystúpiť v rozprave predseda predstavenstva Národného úradu práce a minister pán Vojtech Tkáč. Výbor Národnej rady pre zdravotníctvo a sociálne veci sa ako gestorský výbor oboznámil s výsledkami prerokovania predloženej výročnej správy o činnosti a hospodárení Národného úradu práce vrátane účtovnej uzávierky za rok 1997 vo výbore Národnej rady pre financie, rozpočet a menu dňa 24. júna 1998. Výbor schválil spoločnú správu a navrhol text uznesenia Národnej rady, ktorý je súčasťou predloženej spoločnej správy <note type="comment">tlač 1021a</note>. Skončil som, pán predseda.</seg>
            </u>
            <u xml:id="ParlaMint-SK_1998-06-30-t1m49.u903" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u903.p1">Ďakujem pekne, pán poslanec. Pani poslankyne, páni poslanci, otváram rozpravu s obligatórnym konštatovaním, že nemám písomné prihlášky. Preto sa pýtam, kto sa chce prihlásiť do rozpravy z pléna. Píšem si pána poslanca Hankera. Ak nikto viac, končím možnosť prihlásiť sa do rozpravy. Prosím pána poslanca Hankera o vystúpenie.</seg>
            </u>
            <u xml:id="ParlaMint-SK_1998-06-30-t1m49.u904" who="Hanker, J." ana="#regular">
               <seg xml:id="ParlaMint-SK_1998-06-30-t1m49.u904.p1">Vážený pán predseda, vážený pán minister, vážená Národná rada, v zmysle zákona Národnej rady o zamestnanosti nám bola predložená na schválenie výročná správa o činnosti a hospodárení Národného úradu práce za rok 1997, ktorá poukazuje na výsledky uplatňovania politiky trhu práce v minulom roku a celkové hospodárenie Národného úradu práce. Dáva nám globálny obraz o tom, čo sa dosiahlo za obdobie prvého roku pôsobenia Národného úradu práce a vôbec ako národný orgán, Národný úrad práce, fungoval. Poukazuje na problémy, ktoré by sa mali v budúcnosti riešiť. Úlohou, teda cieľom Národného úradu práce pri uplatňovaní politiky trhu práce bolo dosiahnutie maximálnej podpory a pomoci občanom pri ich začleňovaní na pracovné miesta na trhu práce a dosiahnutie vysokej efektívnosti vynaložených prostriedkov na financovanie aktívnej politiky trhu práce a efektívneho fungovania všetkých orgánov, všetkých článkov Národného úradu práce. Treba poznamenať, že Národný úrad práce vyvíjal svoju činnosť v takom období, keď z vývoja v oblasti makroekonomiky sa dali očakávať priaznivejšie dôsledky v oblasti znižovania nezamestnanosti, skutočnosť však bola trošku iná. Pomerne vysoký rast hrubého domáceho produktu však nezodpovedá rastu zamestnanosti a v dôsledku pokračujúcej reštrukturalizácie hospodárstva Slovenskej republiky pri prekračovaní relatívne vysokého rastu reálnych miezd a pomerne malom podiele pridanej hodnoty na hrubom domácom produkte podniky na udržanie konkurencieschopnosti uplatňovali redukciu prezamestnanosti, ktorá tam ešte bola, čo sa prejavilo na prítoku evidovaných nezamestnaných. Napriek snahe Národného úradu práce na vytváranie väčšieho počtu nových pracovných príležitostí v regiónoch vzrástli aj regionálne disproporcie, rozdiely v zamestnanosti. Kým smerodajná odchýlka v zamestnanosti, ako sa uvádza, v 8 krajoch Slovenskej republiky bola v roku 1996 6,5 %, takzvaná miera roztvárania nožníc v roku 1997 dosiahla až 7,9 %. Ako je známe, tejto problematike v takzvaných krízových regiónoch vláda venovala mimoriadnu pozornosť a urobila na to príslušné opatrenia na zlepšenie daného stavu. Národný úrad práce v roku 1997 vykázal priaznivý výsledok tak na strane výdavkov, ako i na strane príjmov. Tvorba základného, správneho a rezervného fondu dosiahla 10 092 991 tis. Sk a bola oproti rozpočtu priaznivá, tvorila 102,4 %. Vo sfére pasívnej politiky trhu práce došlo k určitým zmenám. Pomerne citeľné zmeny v správaní jednotlivých subjektov na trhu práce priniesla úprava podmienok vyplácania podpôr v nezamestnanosti zakotvená v zákone o zamestnanosti, v dôsledku čoho vzrástli náklady na pasívnu politiku zamestnanosti a vznikli niektoré ďalšie javy. Zvýšil sa počet poberateľov podpôr v nezamestnanosti, vzrástol počet evidovaných nezamestnaných poberajúcich podporu, zvýšila sa mesačná výška podpory v nezamestnanosti, došlo k zmenám kvalitatívneho vzťahu medzi minimálnou mzdou a priemernou výškou podpory. Ako správa konštatuje, pomerne priaznivé výsledky dosiahol Národný úrad práce v oblasti aktívnej politiky trhu práce, ktorú pokladáme za prioritnú oblasť, kde Národný úrad práce dotoval 120 005 pracovných miest, čím prispel k zvýšeniu zamestnanosti o 5,9 % a k zníženiu miery nezamestnanosti o 4,6 %. Miera nezamestnanosti disponibilných nezamestnaných, ktorá slúži na porovnanie jednotlivých krajín v rámci Medzinárodnej organizácie práce, tvorila 12,5 %. Národný úrad práce vo svojej správe pomerne presne definoval aj dôvody, ktoré zapríčinili zvýšenie počtu evidovaných nezamestnaných. Okrem iného sa v správe uvádza, že narástol aj počet evidovaných nezamestnaných zamestnaných na verejnoprospešných prácach, z ktorých sa viac ako 90 % vrátilo späť do evidencie úradov práce. Priaznivým trendom, ktorý sa dosiahol vďaka nástrojom aktívnej politiky trhu práce uskutočňovaných úradmi práce, bola skutočnosť, že klesol počet dlhodobo nezamestnaných. Národný úrad práce použil efektívne 395,2 mil. Sk a umožnil tak 12 827 dlhodobo evidovaným nezamestnaným vrátiť sa späť do pracovného pomeru. Samozrejme, čo sa týka pracovných miest, tých bolo ešte viacej. Žiaľ, výdavky na pasívnu politiku trhu práce boli vyššie ako výdavky na aktívnu politiku trhu práce a predstavovali 56,3 % celkových výdavkov. Oproti roku 1996 boli tieto výdavky vyššie o 926 769 tis. korún. Národný úrad práce v zmysle dohôd prispieval aj na vytváranie spoločensky účelných pracovných miest, kde prispel sumou 753 mil. Sk a na financovanie a udržanie vytvorených pracovných miest na vykonávanie verejnoprospešných prác v sume 288 mil. Sk. V súlade s prioritami politiky trhu práce na rok 1997 a dlhodobými prioritami trhu práce sa financovali ďalšie nástroje aktívnej politiky trhu práce. Chcem len povedať, že sa napríklad zvýšil podiel výdavkov na rekvalifikáciu na celkových výdavkoch na aktívnu politiku trhu práce. Za priaznivé pokladám aj to, že do kurzov boli začlenení najmä dlhodobo evidovaní nezamestnaní v celkovom počte 5 498, ďalej že príspevky sa poskytli na vytvorené pracovné miesta, pričom najvyššie čerpaná suma bola na dosiahnuté pracovné miesto v rámci verejnoprospešných prác. Vieme, že nosnou oblasťou dynamiky vývoja a nárastu hrubého domáceho produktu sú malé a stredné podniky. Vytváranie dohodnutých pracovných miest sa preto sústredilo najmä na malé podniky a formou samozamestnania, čo predstavovalo až 71-percentný podiel na všetkých dohodnutých pracovných miestach. Národný úrad práce vytvorí v malých podnikoch až 28 233 nových pracovných miest a umožní začať podnikať 6 684 živnostníkom. Z ďalších nových foriem aktívnej politiky trhu práce sa záujem sústredil na podporu na udržanie pracovných miest a financovanie podnikateľských projektov zamestnanosti, ktoré nástroje boli realizované hlavne krajskými úradmi práce. Okrem uvedených základných činností Národného úradu práce prioritou bolo aj inštitucionálne dobudovanie všetkých výkonných orgánov, na ktoré sa použili prostriedky zo správneho fondu. Účtovná uzávierka Národného úradu práce za rok 1997, ako aj výsledky vyhodnotené v efektívnosti vynaložených finančných prostriedkov na aktívnu politiku trhu práce, na ktorých sa podieľal aj Výskumný ústav práce a sociálnych vecí, ukázali, že Národný úrad práce dosiahol v rámci makroekonomických možností a okolností, ktoré sa vyskytli v roku 1997, vytýčené ciele, preto možno s predloženou správou plne vysloviť súhlas. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u905" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u905.p1">Ďakujem, pán poslanec. Vidím, že sa nikto nehlási s faktickou poznámkou, takže môžem skončiť rozpravu. Pán minister, budete sa vyjadrovať k rozprave? S potešením konštatujem, že pán minister pokýval, že nie. Pán spoločný spravodajca? Takisto nie. Takže môžeme pristúpiť k hlasovaniu. Prosím, pani poslankyne, páni poslanci, ktorí ste mimo rokovacej miestnosti, budeme hlasovať, vráťte sa na svoje miesta. Prosím všetkých pánov poslancov a pani poslankyne, aby sa vrátili do rokovacej miestnosti na hlasovanie. Mám informáciu, že v budove Národnej rady je dosť poslancov. Takže prosím všetkých, aby sa vrátili do rokovacej miestnosti. Skúsime, aj keď vidím mizivé percento úspešnosti. Prosím, prezentujme sa a hlasujme. Hlasujeme o uznesení Národnej rady Slovenskej republiky k výročnej správe o činnosti a hospodárení Národného úradu práce za rok 1997 vrátane účtovej uzávierky. Prezentovalo sa 70 poslancov. Skúsime ešte raz, ak sme všetci nehlasovali. Ak nie, pôjdeme k ďalšiemu bodu programu a potom skončíme. Prosím, prezentujme sa a hlasujme. <note type="narrative">Hlasovanie.</note> Prezentovalo sa 76 poslancov. Za návrh hlasovalo 67 poslancov. Proti návrhu nehlasoval nikto. Hlasovania sa zdržalo 6 poslancov. Nehlasovali 3 poslanci. Takže konštatujem, že sme prijali predmetné uznesenie. Prosím, kým sme všetci, hlasujme aj o uznesení Národnej rady Slovenskej republiky, ktorým schvaľujeme návrh účtovnej uzávierky Sociálnej poisťovne za rok 1997. Prosím, prezentujme sa a hlasujme. <note type="narrative">Hlasovanie.</note> Prezentovalo sa 77 poslancov. Za návrh hlasovalo 71 poslancov. Proti návrhu nehlasoval nikto. Hlasovania sa zdržali 3 poslanci. Nehlasovali 3 poslanci. Takže ďakujem aj za toto hlasovanie. Môžeme pristúpiť k ďalšiemu bodu, ktorým je výročná správa o činnosti Fondu národného majetku Slovenskej republiky za rok 1997. Podľa § 32 ods. 3 zákona Národnej rady Slovenskej republiky číslo 92/1991 Zb. v znení neskorších predpisov Fond národného majetku predkladá Národnej rade Slovenskej republiky na schválenie výročnú správu o činnosti fondu po prerokovaní vo vláde. Výročnú správu o činnosti fondu za rok 1997 prerokovala vláda Slovenskej republiky na svojej schôdzi 26. mája 1997. Správu, pani poslankyne, páni poslanci, ste dostali ako tlač 1019 a spoločnú správu ako tlač 1019a. Súčasťou spoločnej správy je aj návrh na uznesenie. Tak ako sme si schválili pri schvaľovaní programu vystúpenie pána prezidenta Fondu národného majetku Slovenskej republiky Štefana Gavorníka, teraz ho vo vašom mene prosím, aby uviedol výročnú správu o činnosti fondu.</seg>
            </u>
            <u xml:id="ParlaMint-SK_1998-06-30-t1m49.u906" who="Gavorník, Š." ana="#regular">
               <seg xml:id="ParlaMint-SK_1998-06-30-t1m49.u906.p1">Vážený pán predseda, vážené dámy poslankyne, vážení páni poslanci, predkladám vám na prerokovanie správu o činnosti Fondu národného majetku Slovenskej republiky za rok 1997. Ako už pán predseda uviedol, správa bola prerokovaná na zasadnutí vlády Slovenskej republiky 26. mája tohto roku, 29. apríla predtým bola prerokovaná v Dozornej rade Fondu národného majetku. Materiál sa skladá z 10 častí a hodnotí činnosť fondu v uplynulom roku. V roku 1997 fond prevzal 17 privatizačných projektov, ktoré obsahovali 126 výstupov. Do fondu v tomto roku prešiel majetok v hodnote 17 000 53 mil. Sk. Založil 16 akciových spoločností, do ktorých vložil majetok vo výške 1 487 mil. Sk. Z toho vzniklo zápisom do Obchodného registra 14 spoločností. Ďalej v priebehu roka bolo vypracovaných a predložených 46 návrhov na vydanie rozhodnutí o predaji akcií z portfólia fondu, ktorých menovitá hodnota spolu predstavuje 8 298 mil. Sk. Schválených bolo 42 predajov, z toho v osemnástich prípadoch išlo o predaj majoritného balíka akcií v menovitej hodnote 2 108 mil. Sk. Zrealizovaných bolo 172 rozhodnutí o priamom predaji podnikov a akcií vopred určenému záujemcovi, z toho 117 rozhodnutí sa týkalo predaja podniku, resp. jeho časti, a 55 priameho predaja akcií. Dosiahnutá kúpna cena z privatizácie formou priameho predaja predstavovala výšku 3 015 mil. Sk. Vyhlásená bola jedna verejná obchodná súťaž, ktorá sa však do konca roka nezrealizovala. Predaj akcií na verejnom trhu cenných papierov sa realizoval najmä formou priamych obchodov na základe kúpnych zmlúv. Touto formou sa predalo 18 852 962 kusov akcií. V priebežnej aukcii RM Systému Slovakia sa predalo 136 716 kusov akcií a výnos dosiahol výšku 7 594 tis. Sk. Fond zabezpečil v oblasti mimosúdnej rehabilitácie finančnú náhradu 76 oprávneným osobám vydaním cenných papierov v rozsahu 25 698 kusov akcií v nominálnej hodnote 1 000 Sk. V oblasti reštitučných nárokov sa vyrovnali nároky 15 oprávnených osôb vo výške 5 290 tis. Sk. Fond uzavrel v roku 1997 celkove 123 bezodplatných prevodov na obce a Slovenský pozemkový fond vo výške 1 995 528 Sk. Uzavrel tiež zmluvy o prevode akcií na obce v počte 11 683 kusov. Fond v roku 1997 pokračoval v realizácii nakladania s dlhopismi. Ako emitent dlhopisov má fond zriadený v Stredisku cenných papierov Slovenskej republiky majetkový účet, na ktorý sa mu dlhopisy vracajú prostredníctvom RM Systému. Na tento účet sa v roku 1997 vrátilo 455 972 kusov dlhopisov, z toho 54 102 kusov dlhopisov ako platba pri výmene za akcie. Z osôb oprávnených nadobúdať dlhopisy bolo zapísaných 325 dlžníkov fondu, 83 vlastníkov bytových domov, 3 banky, jedna zdravotná poisťovňa a jedna dôchodková poisťovňa. Z celkového počtu emitovaných dlhopisov bolo k 31. 12. 1997 vrátených 677 118 kusov dlhopisov, čo predstavuje 20,33 % z emisie. V oblasti sledovania vymáhania pohľadávok prerokoval fond 145 žiadostí o úpravu platobných podmienok. Ide najmä o úpravu splátkového kalendára a uznanie investície ako úhrady úrokov. Svoje záväzky voči fondu si nesplnilo 173 dlžníkov. Z dôvodu dlhodobého neplnenia povinností zo strany kupujúceho fond doteraz odstúpil od 34 zmlúv, z toho v roku 1997 zrealizoval 8 odstúpení od zmlúv. Ďalej fond prerokoval v 17 prípadoch návrh na naloženie s majetkom, ktorý bol nadobudnutý odstúpením od zmlúv. Podaný bol jeden návrh na vyhlásenie konkurzu na majetok dlžníka. Hlavné zdroje príjmov fondu v roku 1997 boli za predaj podnikov a akcií, zo zisku na podnikaní, t. j. dividendy, a z výnosu z účasti na kapitálovom trhu. V roku 1997 bol celkový peňažný príjem fondu 4 739 358 tis. Sk. Peňažné prostriedky použil fond najmä na splácanie dlhopisov za oddlženie podnikov, na splnenie záväzkov v zmysle uznesení vlády Slovenskej republiky a zákonov Národnej rady Slovenskej republiky. Celkové peňažné výdavky v roku 1997 boli vo výške 4 766 236 tis. Sk. V oblasti kontrolnej činnosti sa fond sústredil na vonkajšiu a vnútornú kontrolnú činnosť. Vnútorná bola zameraná hlavne na vybavovanie podnetov, ktorých bolo doručených 211. Vonkajšia kontrolná činnosť bola zameraná na kontrolu nakladania a hospodárenia s majetkom u nadobúdateľov privatizovaného majetku. Bolo vydaných 16 kontrolných akcií u nadobúdateľov privatizovaného majetku. Na záver možno povedať, že fond pôsobil v súlade so zákonom číslo 92/1991 Zb. o podmienkach prevodu majetku štátu na iné osoby v znení neskorších predpisov v súlade so všeobecne platnými predpismi a internými normami. Prosím, vážené dámy poslankyne, vážení poslanci, aby ste predloženú správu schválili. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u907" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u907.p1">Ďakujem. K tomuto bodu programu je spoločným spravodajcom pán poslanec Cingel, ale zatiaľ nie je prítomný. Pani poslankyne, páni poslanci, kým zoženieme pána spravodajcu, ďalším bodom je ročná závierka Fondu národného majetku Slovenskej republiky za rok 1997. Myslím si, že by sme mohli spojiť tieto dva body do jednej rozpravy. Samozrejme, že hlasovanie by bolo o každom zvlášť. Ak s tým súhlasíte, tak by sme to tak urobili a poprosím pána prezidenta prezídia, aby predniesol aj túto správu.</seg>
            </u>
            <u xml:id="ParlaMint-SK_1998-06-30-t1m49.u908" who="Gavorník, Š." ana="#regular">
               <seg xml:id="ParlaMint-SK_1998-06-30-t1m49.u908.p1">Vážený pán predseda, vážené dámy poslankyne, vážení páni poslanci, v zmysle ustanovenia § 32 ods. 3 zákona číslo 92/1991 Zb. o podmienkach prevodu majetku štátu na iné osoby v znení neskorších predpisov predkladá Fond národného majetku Slovenskej republiky na schválenie Národnej rade Slovenskej republiky návrh ročnej účtovnej uzávierky Fondu národného majetku Slovenskej republiky za rok 1997. Ročnú účtovnú uzávierku Fondu národného majetku Slovenskej republiky za rok 1997 overila na základe vykonaného výberového konania fondom audítorská firma Interaudit Agro Bratislava, spol. s r. o. Predmetom auditu boli obligatórne súčasti ročnej účtovnej uzávierky Fondu národného majetku Slovenskej republiky za rok 1997 v zmysle § 18 zákona číslo 563/1991 Zb. o účtovníctve, opatrenia Ministerstva financií Slovenskej republiky číslo 65/507/1995, ktorým sa ustanovuje účtovná uzávierka Fondu národného majetku Slovenskej republiky a vzor výkazu účtovnej uzávierky, ako aj ďalších platných predpisov. Audítorská firma pri audite ročnej účtovnej uzávierky fondu za rok 1997 postupovala v súlade s príslušnými slovenskými audítorskými štandardmi vydanými Slovenskou komorou audítorov a auditom sa získalo objektívne presvedčenie, že ročná účtovná uzávierka neobsahuje nesprávnosti. Na základe vykonaného auditu vyslovili audítori názor, že ročná účtovná uzávierka Fondu národného majetku Slovenskej republiky poskytuje verný a správny obraz o majetkovej podstate a čerpaní jeho rozpočtu k 31. 12. 1997. Na základe uvedených skutočností a dôkazov audítori konštatovali, že ročná účtovná uzávierka Fondu národného majetku Slovenskej republiky zostavená v súlade s platnými predpismi a postupmi na jej zostavenie k 31. 12. 1997 vyjadruje verne vo významných súvislostiach jeho majetkovú a finančnú situáciu. Správnosť zostavenia účtovných výkazov fondu k 31. 12. 1997, a to súvahy v plnom rozsahu, výkazu o tvorbe a použití Fondu národného majetku Slovenskej republiky a výkazu o čerpaní rozpočtu Fondu národného majetku Slovenskej republiky potvrdil svojím podpisom a úradnou pečiatkou zodpovedný audítor. Kópia audítorskej správy je súčasťou predloženého materiálu. Všetky vzťahy medzi fondom a privatizovanými subjektmi sú premietnuté v súvahe v členení na aktíva a pasíva, ktoré k 31. 12. 1997 predstavujú sumu 91 619 535 tis. Sk. Rozpočet Fondu národného majetku Slovenskej republiky sa za rok 1997 splnil na 81,24 %, pričom prevádzkové náklady na správnu činnosť sa splnili na 83,63 % a investičné náklady na 64,94 %. Úspora rozpočtových prostriedkov tvorí 22 735 tis. Sk. Podmienkou prerokovania návrhu ročnej účtovnej uzávierky Fondu národného majetku Slovenskej republiky vládou Slovenskej republiky je v zmysle ustanovenia § 36 ods. 2 zákona číslo 92/1991 Zb. o podmienkach prevodu majetku štátu na iné osoby v znení neskorších predpisov jeho povinné prerokovanie v dozornej rade. Stalo sa tak ako pri prvom prípade 29. apríla 1998. Následne vláda Slovenskej republiky tento materiál prerokovala dňa 26. mája 1998 a odporučila jeho predloženie na schválenie Národnej rade Slovenskej republiky. Toľko na úvod. Prosím, vážené dámy poslankyne, vážení páni poslanci, o schválenie navrhnutej správy. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u909" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u909.p1">Ďakujem pánu prezidentovi Gavorníkovi. Pani poslankyne, páni poslanci, alternujúcim spravodajcom je pán poslanec Líška, takže prosím pána poslanca, aby nám predniesol správu z výborov k obidvom bodom.</seg>
            </u>
            <u xml:id="ParlaMint-SK_1998-06-30-t1m49.u910" who="#StanislavLíška.1956" ana="#regular">
               <seg xml:id="ParlaMint-SK_1998-06-30-t1m49.u910.p1">Vážený pán predseda, vážený pán prezident Prezídia Fondu národného majetku, vážené dámy poslankyne, vážení páni poslanci, dovoľte mi, aby som vás oboznámil so spoločnou správou výborov Národnej rady Slovenskej republiky o výsledku prerokovania výročnej správy o činnosti Fondu národného majetku Slovenskej republiky za rok 1997 v druhom čítaní. Výbor Národnej rady Slovenskej republiky pre hospodárstvo, privatizáciu a podnikanie v súlade s § 78 a § 88 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky predkladá Národnej rade Slovenskej republiky ako gestorský výbor spoločnú správu výborov Národnej rady Slovenskej republiky k výročnej správe o činnosti Fondu národného majetku Slovenskej republiky za rok 1997 v druhom čítaní. Predseda Národnej rady Slovenskej republiky pridelil výročnú správu na prerokovanie rozhodnutím číslo 2175 z 28. apríla 1998 v termíne do 22. júna 1998 týmto výborom: Výboru Národnej rady Slovenskej republiky pre financie, rozpočet a menu a Výboru Národnej rady Slovenskej republiky pre hospodárstvo, privatizáciu a podnikanie. Ako gestorský výbor určil Výbor Národnej rady Slovenskej republiky pre hospodárstvo, privatizáciu a podnikanie na vypracovanie spoločnej správy o výsledku prerokovania vo výboroch a predloženie návrhu uznesenia Národnej rady Slovenskej republiky v lehote do 25. júna 1998. Uvedené výbory prerokovali pridelenú parlamentnú tlač a gestorský výbor prerokoval a schválil v súlade s § 79 ods. 4 rokovacieho poriadku výročnú správu výborov uznesením číslo 586 z 25. júna 1998. Iné výbory Národnej rady Slovenskej republiky správu neprerokovali. Gestorskému výboru do začatia jeho rokovania neoznámili poslanci, ktorí nie sú členmi výborov uvedených v časti I, svoje stanoviská podľa § 75 ods. 2 rokovacieho poriadku. Výbory, ktorým bola pridelená parlamentná tlač na prerokovanie, zaujali tieto stanoviská: Výbor Národnej rady Slovenskej republiky pre financie, rozpočet a menu prerokoval výročnú správu 24. júna 1998 a uznesením číslo 695 odporučil Národnej rade Slovenskej republiky správu schváliť. Výbor Národnej rady Slovenskej republiky pre hospodárstvo, privatizáciu a podnikanie prerokoval výročnú správu 11. júna 1998 a uznesením číslo 573 odporučil Národnej rade Slovenskej republiky správu tiež schváliť. Pozmeňujúce a doplňujúce návrhy výborov Národnej rady Slovenskej republiky k výročnej správe neboli predložené. Gestorský výbor na základe rokovaní výborov Národnej rady Slovenskej republiky v súlade s § 79 ods. 4 písm. f) rokovacieho poriadku odporúča Národnej rade Slovenskej republiky výročnú správu o činnosti Fondu národného majetku Slovenskej republiky za rok 1997 v druhom čítaní schváliť a prijať uznesenie, ktoré je v prílohe spoločnej správy. Súčasne poveril spoločného spravodajcu uznesením výboru číslo 586 z 25. júna 1998 predložiť návrhy podľa § 83 ods. 4, 84 ods. 2 a § 86. Pán predseda, toľko spoločná správa výborov k tlači 1019, t. j. k prerokovaniu výročnej správy o činnosti Fondu národného majetku Slovenskej republiky. A teraz by som prešiel k spoločnej správe výborov o výsledku prerokovania ročnej účtovnej uzávierky Fondu národného majetku Slovenskej republiky za rok 1997 v druhom čítaní. Vážený pán predseda, vážený pán prezident, Výbor Národnej rady Slovenskej republiky pre hospodárstvo, privatizáciu a podnikanie v súlade s § 78 a § 88 zákona Národnej rady Slovenskej republiky o rokovacom poriadku Národnej rady Slovenskej republiky predkladá Národnej rade Slovenskej republiky ako gestorský výbor spoločnú správu výborov Národnej rady Slovenskej republiky k ročnej účtovnej uzávierke Fondu národného majetku za rok 1997 v druhom čítaní. Predseda Národnej rady Slovenskej republiky pridelil výročnú správu na prerokovanie rozhodnutím číslo 2175 z 28. apríla 1998 do 22. júna 1998 týmto výborom: Výboru Národnej rady Slovenskej republiky pre financie, rozpočet a menu a Výboru Národnej rady Slovenskej republiky pre hospodárstvo, privatizáciu a podnikanie. Ako gestorský výbor určil Výbor Národnej rady Slovenskej republiky pre hospodárstvo, privatizáciu a podnikanie na vypracovanie spoločnej správy o výsledku prerokovania vo výboroch a predloženie návrhu uznesenia Národnej rady Slovenskej republiky v lehote do 25. júna 1998. Uvedené výbory prerokovali pridelenú parlamentnú tlač a gestorský výbor prerokoval a schválil v súlade s § 79 ods. 4 rokovacieho poriadku spoločnú správu výborov uznesením číslo 587 z 25. júna 1998. Iné výbory Národnej rady Slovenskej republiky správu neprerokovali. Gestorskému výboru do začatia jeho rokovania neoznámili poslanci, ktorí nie sú členmi výborov uvedených v časti I, svoje stanoviská podľa § 75 ods. 2 rokovacieho poriadku. Výbory, ktorým bola pridelená parlamentná tlač na prerokovanie, zaujali tieto stanoviská: Výbor Národnej rady Slovenskej republiky pre financie, rozpočet a menu prerokoval ročnú účtovnú uzávierku 24. júna 1998 a uznesením číslo 696 odporučil Národnej rade Slovenskej republiky uzávierku schváliť. Výbor Národnej rady Slovenskej republiky pre hospodárstvo, privatizáciu a podnikanie prerokoval ročnú účtovnú uzávierku 25. júna 1998 a uznesením číslo 574 odporučil Národnej rade Slovenskej republiky uzávierku schváliť. Pozmeňujúce a doplňujúce návrhy výborov Národnej rady Slovenskej republiky k výročnej správe neboli predložené. Gestorský výbor na základe rokovaní výborov Národnej rady Slovenskej republiky v súlade s § 79 ods. 4 písm. f) rokovacieho poriadku odporúča Národnej rade Slovenskej republiky ročnú účtovnú uzávierku Fondu národného majetku Slovenskej republiky za rok 1997 v druhom čítaní schváliť a prijať uznesenie, ktoré je v prílohe spoločnej správy. Súčasne poveril uznesením výboru číslo 587 z 25. júna 1998 spoločného spravodajcu výborov predložiť návrhy podľa § 83 ods. 4, § 84 ods. 2 a § 86. Vážený pán predseda, toľko obidve spoločné správy k prerokúvaným materiálom. Prosil by som vás, aby ste otvorili spoločnú rozpravu k obidvom materiálom.</seg>
            </u>
            <u xml:id="ParlaMint-SK_1998-06-30-t1m49.u911" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u911.p1">Ďakujem pekne, pán poslanec. Pani poslankyne, páni poslanci, otváram rozpravu k týmto bodom programu. Do rozpravy som nedostal písomnú prihlášku ani k jednému bodu. Pýtam sa preto, či sa niekto hlási do rozpravy. Konštatujem, že sa do rozpravy nikto nehlási. Preto uzatváram možnosť prihlásiť sa do rozpravy a súčasne aj rozpravu končím. Predpokladám, že sa k rozprave nebude vyjadrovať pán prezident ani pán spoločný spravodajca, preto môžeme pristúpiť k hlasovaniu o návrhu uznesenia Národnej rady Slovenskej republiky k výročnej správe o činnosti Fondu národného majetku Slovenskej republiky za rok 1997. Prosím, pani poslankyne, páni poslanci, budeme hlasovať, keby ste sa všetci vrátili do rokovacej miestnosti. Ešte raz vyzývam, pani poslankyne, páni poslanci, všetkých, ktorí sú v Národnej rade v budove, aby sa vrátili do rokovacej miestnosti, budeme hlasovať. Prosím, prezentujme sa a hlasujme.</seg>
            </u>
            <u xml:id="ParlaMint-SK_1998-06-30-t1m49.u912" who="#StanislavLíška.1956" ana="#regular">
               <seg xml:id="ParlaMint-SK_1998-06-30-t1m49.u912.p1">Gestorský výbor odporúča schváliť a prijať uznesenie, tak ako je uvedené v spoločnej správe v prílohe.</seg>
            </u>
            <u xml:id="ParlaMint-SK_1998-06-30-t1m49.u913" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u913.p1">Páni poslanci po mojej pravej strane, skúste sa aspoň prezentovať. Prezentovalo sa 66 poslancov. Ak by sa prezentovala aj pravá strana, tak by nás bolo dosť. Vítam pani poslankyňu Muškovú. Dotancovala práve včas. Takže skúsme ešte raz. Prosím, prezentujme sa a hlasujme. Pán poslanec Borovský, treba sa zaprezentovať a hlasovať. Prezentovalo sa 66 poslancov. Pani poslankyne, páni poslanci, predpokladám, že bude márna moja snaha a každý pokus, preto prerušujem dnešnú schôdzu do zajtra. Budeme pokračovať o 9.00 hodine podľa schváleného programu a, samozrejme, aj hlasovaním o tých bodoch programu, ktoré sme dnes nemohli odhlasovať. Ďakujem. Prajem vám dobrú noc.</seg>
            </u>
            <note type="date">Šiesty deň rokovania 49. schôdze Národnej rady Slovenskej republiky 8. júla 1998</note>
            <u xml:id="ParlaMint-SK_1998-06-30-t1m49.u914" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u914.p1">Vážené kolegyne, vážení kolegovia, otváram šiesty deň rokovania 49. schôdze Národnej rady Slovenskej republiky. Podľa § 23 ods. 3 zákona o rokovacom poriadku o ospravedlnenie svojej neúčasti na dnešnom rokovacom dni písomne požiadali títo poslanci: pán Viliam Sopko, pán Ján Danko, pán Ľubomír Fogaš, pán Roman Vavrík. Na zahraničnej služobnej ceste sú poslanci Národnej rady Slovenskej republiky Ján Cuper, Ján Čarnogurský, Peter Magvaši a Dušan Slobodník. Dámy a páni, rokovanie o výročnej správe o činnosti Fondu národného majetku Slovenskej republiky za rok 1997 <note type="comment">tlač 1019</note> a o ročnej účtovnej závierke Fondu národného majetku Slovenskej republiky za rok 1997 <note type="comment">tlač 1020</note> sme včera prerušili pred hlasovaním o návrhu uznesenia. Chcem vám iba pripomenúť, že k návrhom uznesení neboli podané žiadne pozmeňujúce ani doplňujúce zmeny. Skôr ako pristúpime k hlasovaniu, vidím, že sa hlási kolega Brňák. Je to procedurálna otázka? Prosím, zapojte mu mikrofón.</seg>
            </u>
            <u xml:id="ParlaMint-SK_1998-06-30-t1m49.u915" who="#PeterBrňák.1959" ana="#regular">
               <seg xml:id="ParlaMint-SK_1998-06-30-t1m49.u915.p1">Pán predsedajúci, chcem iba požiadať členov ústavnoprávneho výboru, že dnes, polhodinu pred skončením obedňajšej prestávky, teda zrejme o pol druhej, sa stretne výbor na svojom ďalšom rokovaní. Ďakujem.</seg>
            </u>
            <u xml:id="ParlaMint-SK_1998-06-30-t1m49.u916" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u916.p1">Takže, dámy a páni, ako som povedal, pristúpime k hlasovaniu. Najskôr budeme hlasovať o návrhu uznesenia Národnej rady Slovenskej republiky k výročnej správe o činnosti Fondu národného majetku Slovenskej republiky za rok 1997. Prosím spoločného spravodajcu výborov poslanca pána Líšku, aby prečítal návrh uznesenia.</seg>
            </u>
            <u xml:id="ParlaMint-SK_1998-06-30-t1m49.u917" who="#StanislavLíška.1956" ana="#regular">
               <seg xml:id="ParlaMint-SK_1998-06-30-t1m49.u917.p1">Vážený pán predseda, vážený pán predsedajúci, vážené kolegyne poslankyne, kolegovia poslanci, dovoľte mi, aby som vám ako poverený spoločný spravodajca výborov predložil návrh uznesenia Národnej rady Slovenskej republiky k návrhu výročnej správy Fondu národného majetku Slovenskej republiky za rok 1997. Návrh uznesenia je v prílohe spoločnej správy <note type="comment">tlač 1019</note>. Týmto uznesením Národná rada Slovenskej republiky po prerokovaní návrhu výročnej správy Fondu národného majetku Slovenskej republiky za rok 1997 vo vláde Slovenskej republiky podľa § 32 ods. 3 zákona číslo 92/1991 Zb. o podmienkach prevodu majetku štátu na iné osoby v znení neskorších predpisov schvaľuje výročnú správu o činnosti Fondu národného majetku Slovenskej republiky za rok 1997. Toľko návrh uznesenia. Ako som už uviedol pri prednesení spoločnej správy, gestorský výbor odporúča Národnej rade Slovenskej republiky predmetný návrh uznesenia schváliť.</seg>
            </u>
            <u xml:id="ParlaMint-SK_1998-06-30-t1m49.u918" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u918.p1">Ďakujem, pán kolega. Dámy a páni, prosím, prezentujme sa a zároveň hlasujme o návrhu uznesenia, ktoré gestorský výbor odporúča schváliť. Prezentovalo sa 75 poslancov. Dámy a páni, prosím, prezentujme sa a hlasujme. Však v podstate sme sami proti sebe. Keď nebudeme hlasovať, o to dlhšie tu budeme. Prosím, ešte raz sa prezentujme a zároveň hlasujme o tomto návrhu uznesenia. Prezentovalo sa 72 poslancov.</seg>
            </u>
            <u xml:id="ParlaMint-SK_1998-06-30-t1m49.u919" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u919.p1">Prosím, zapojte mikrofón pánu predsedovi.</seg>
            </u>
            <u xml:id="ParlaMint-SK_1998-06-30-t1m49.u920" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u920.p1">Pani poslankyne, páni poslanci, viem, že sa to nebude týkať tých, ktorí tu teraz sedíte a ktorí ste sa prezentovali a hlasovali, ale chcem vám povedať, že pokiaľ sa takto ďalej bude vyvíjať situácia, ukončím rokovanie 49. schôdze aj bez prerokovania ústavných zákonov. <vocal type="noise"><desc>Hlasy z pléna.</desc></vocal> Môžem, prečítajte si rokovací poriadok.</seg>
            </u>
            <u xml:id="ParlaMint-SK_1998-06-30-t1m49.u921" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u921.p1">Ďakujem, priatelia. Samozrejme, treba ovládať rokovací poriadok, ale myslím si, že je veľmi dôležité, aby sme si v tejto chvíli začali plniť svoje povinnosti, aby sme hlasovali. Hlasovaním vyjadríme svoj názor, teda kto je za, je za, kto je proti, je proti, a kto sa zdrží hlasovania, sa zdrží hlasovania. Nehovorím to iba vám, totiž toto počuť po celej budove. Takže, dámy a páni, prosím, ešte raz sa prezentujme. A žiadam poslancov, ktorí sú mimo rokovacej miestnosti, aby prišli do rokovacej miestnosti. Prosím, prezentujme sa a zároveň hlasujme. <note type="narrative">Hlasovanie.</note> Prezentovalo sa 78 poslancov. Za návrh hlasovalo 65 poslancov. Proti návrhu hlasovali 4 poslanci. Hlasovania sa zdržalo 5 poslancov. Nehlasovali 4 poslanci. Konštatujem, že sme prijali uznesenie, ktorým Národná rada Slovenskej republiky schvaľuje výročnú správu o činnosti Fondu národného majetku Slovenskej republiky za rok 1997. Opäť prosím spoločného spravodajcu výborov pána poslanca Líšku, aby predniesol návrh uznesenia k ročnej účtovnej uzávierke Fondu národného majetku Slovenskej republiky za rok 1997. Nech sa páči, pán kolega, máte slovo.</seg>
            </u>
            <u xml:id="ParlaMint-SK_1998-06-30-t1m49.u922" who="#StanislavLíška.1956" ana="#regular">
               <seg xml:id="ParlaMint-SK_1998-06-30-t1m49.u922.p1">Ďakujem, pán predsedajúci. Vážený pán predseda, vážené kolegyne, kolegovia, predmetným návrhom uznesenia Národná rada Slovenskej republiky po prerokovaní návrhu ročnej účtovnej uzávierky Fondu národného majetku Slovenskej republiky za rok 1997 vo vláde Slovenskej republiky podľa § 32 ods. 3 zákona číslo 92/1991 Zb. o podmienkach prevodu majetku štátu na iné osoby v znení neskorších predpisov schvaľuje ročnú účtovnú uzávierku Fondu národného majetku Slovenskej republiky za rok 1997 takto: Rozpočet Fondu národného majetku na rok 1997 vo výške 121 178 tis. Sk, v tom prevádzkové náklady 105 678 tis. Sk a investičné náklady 15 500 tis. Sk. Čerpanie za rok 1997 98 443 tis. Sk, v tom prevádzkové náklady 88 377 tis. Sk a investičné náklady vo výške 10 066 tis. Sk. Gestorský výbor na základe rokovaní výborov Národnej rady Slovenskej republiky odporúča Národnej rade Slovenskej republiky ročnú účtovnú uzávierku Fondu národného majetku schváliť, tak ako je to predložené v návrhu uznesenia. Ďakujem, pán predsedajúci.</seg>
            </u>
            <u xml:id="ParlaMint-SK_1998-06-30-t1m49.u923" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u923.p1">Ďakujem, pán kolega. Opäť pozývam poslancov, ktorí sú mimo rokovacej miestnosti, do rokovacej miestnosti. Prosím, páni a dámy, prezentujme sa a zároveň hlasujme o návrhu uznesenia, ktoré gestorský výbor odporúča prijať. <note type="narrative">Hlasovanie.</note> Prezentovalo sa 78 poslancov. Za návrh hlasovalo 66 poslancov. Proti návrhu hlasovalo 7 poslancov. Hlasovania sa zdržali 4 poslanci. Nehlasoval 1 poslanec. Konštatujem, že sme prijali uznesenie, ktorým Národná rada Slovenskej republiky schvaľuje ročnú účtovnú uzávierku Fondu národného majetku Slovenskej republiky za rok 1997. Ďakujem vám, pán kolega. Ďalším bodom programu, dámy a páni, je návrh na voľbu člena Rady Slovenskej republiky pre rozhlasové a televízne vysielanie. Návrh na voľbu člena rady, ktorú pripravil Výbor Národnej rady pre vzdelanie, vedu, kultúru a šport, ste dostali ako tlač číslo 1031, ku ktorej máte pripojený aj návrh uznesenia Národnej rady. Prosím poverenú členku výboru pre vzdelanie, vedu, kultúru a šport poslankyňu pani Idu Rapaičovú, aby návrh odôvodnila.</seg>
            </u>
            <u xml:id="ParlaMint-SK_1998-06-30-t1m49.u924" who="#IdaRapaičová.1943" ana="#regular">
               <seg xml:id="ParlaMint-SK_1998-06-30-t1m49.u924.p1">Vážené kolegyne, vážení kolegovia, dovoľte mi, aby som predniesla správu z rokovania Výboru Národnej rady Slovenskej republiky pre vzdelanie, vedu, kultúru a šport k návrhu na voľbu člena Rady Slovenskej republiky pre rozhlasové a televízne vysielanie. a) Národná rada Slovenskej republiky uznesením číslo 48 z 15. decembra 1994 zvolila okrem iných Ing. Petra Alakšu za člena Rady Slovenskej republiky pre rozhlasové a televízne vysielanie. Pán Peter Alakša listom doručeným 7. mája 1998 oznámil predsedovi Národnej rady Slovenskej republiky, že sa vzdáva funkcie člena rady. Podľa § 7 ods. 1 písm. b) zákona číslo 160/1997 Z. z. o Rade Slovenskej republiky pre rozhlasové a televízne vysielanie a o zmene zákona číslo 468/1991 Zb. o prevádzkovaní rozhlasového a televízneho vysielania v znení neskorších predpisov dňom určenia listu jeho členstvo v uvedenej rade zaniklo. Predseda Národnej rady Slovenskej republiky informoval o tejto skutočnosti na porade predsedu s podpredsedami Národnej rady Slovenskej republiky konanej 11. mája 1998 a predmetný list postúpil Výboru Národnej rady Slovenskej republiky pre vzdelanie, vedu, kultúru a šport. Výbor Národnej rady Slovenskej republiky pre vzdelanie, vedu, kultúru a šport prerokoval oznámenie Petra Alakšu o vzdaní sa členstva v rade a v prijatom uznesení číslo 579 zo dňa 24. júna 1998 odporúča Národnej rade Slovenskej republiky, aby skonštatovala, že Ing. Peter Alakša podľa § 7 ods. 1 písm. b) zákona číslo 160/1997 Z. z. o Rade Slovenskej republiky pre rozhlasové a televízne vysielanie a o zmene zákona číslo 468/1991 Zb. o prevádzkovaní rozhlasového a televízneho vysielania v znení neskorších predpisov sa vzdal funkcie člena Rady Slovenskej republiky pre rozhlasové a televízne vysielanie, čím jeho členstvo v rade zaniklo. b) Podľa § 4 ods. 1 a § 6 ods. 2 zákona číslo 160/1997 Z. z. rada má 9 členov, ktorých volí a odvoláva Národná rada. Na uprázdnené miesto sa volia noví členovia rady na zostávajúci čas do konca funkčného obdobia toho člena rady, ktorého miesto sa uprázdnilo. Predseda Národnej rady Slovenskej republiky listom oslovil kluby poslancov, profesijné a občianske združenia pôsobiace v oblasti audiovízie a ostatných prostriedkov verejných informácií, aby v termíne do 29. mája 1998 podali Výboru Národnej rady Slovenskej republiky pre vzdelanie, vedu, kultúru a šport návrhy kandidátov na člena rady. Do určeného termínu výbor dostal tieto návrhy kandidátov na doplnenie člena rady: Ing. Ľubomír Solár za klub poslancov za HZDS Ing. Ernö Ozogány za klub poslancov za MK - MKDH Ing. Marián Kňažko za Maticu slovenskú Mgr. Ladislav Bariak, Únia Slovenských televíznych tvorcov. Gestorský výbor posúdil predložené návrhy z hľadiska kritérií podľa § 5 s osobitným dôrazom na odseky 3 a 4 zákona číslo 160/1997 Z. z. o Rade Slovenskej republiky pre rozhlasové a televízne vysielanie a o zmene zákona číslo 468/1991 Zb. o prevádzkovaní rozhlasového a televízneho vysielania v znení neskorších predpisov a v prijatom uznesení odporúča Národnej rade Slovenskej republiky, aby zvolila podľa § 4 ods. 1 a § 6 ods. 2 zákona číslo 160/1997 Z. z. nového člena Rady Slovenskej republiky pre rozhlasové a televízne vysielanie do konca funkčného obdobia člena rady, ktorého miesto sa uprázdnilo, z kandidátov navrhovaných v prílohe tejto správy. Návrh na uznesenie máte pred sebou ako prílohu správy, podobne máte pred sebou aj podrobnejšie údaje o každom z navrhovaných kandidátov. Pán predsedajúci, ďakujem, zatiaľ som skončila.</seg>
            </u>
            <u xml:id="ParlaMint-SK_1998-06-30-t1m49.u925" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u925.p1">Ďakujem, pani poslankyňa. Nech sa páči, sadnite si na miesto určené pre navrhovateľov. Dámy a páni, otváram rozpravu o tomto bode nášho programu. Do rozpravy sa neprihlásil žiadny poslanec. Pýtam sa, či sa niekto do rozpravy k tomuto bodu hlási ústne. Ak nie, uzatváram možnosť podania ústnych prihlášok do rozpravy k tomuto bodu programu. Dámy a páni, pristúpime k hlasovaniu o návrhu na voľbu člena Rady Slovenskej republiky pre rozhlasové a televízne vysielanie. Podľa § 39 ods. 8 zákona o rokovacom poriadku pri voľbe alebo odvolávaní sa hlasuje v tomto prípade tajne. Postupovať budeme podľa schváleného volebného poriadku. Chcem pripomenúť, že svoju voľbu vyjadríte tak, že na hlasovacom lístku pri každom mene a priezvisku kandidáta zakrúžkujete tú alternatívu, za ktorú hlasujete, teda za, proti, zdržiavam sa. Platný je ten hlasovací lístok, na ktorom je zakrúžkovaná alternatíva za najviac u jedného kandidáta. Hlasovací lístok sa neupravuje prečiarknutím alebo iným zásahom do mena a priezviska kandidáta. Neplatný je ten hlasovací lístok, ktorý je prepisovaný alebo dopĺňaný, alebo ak pri niektorom mene nie je vyjadrená voľba zakrúžkovaním. Prosím overovateľov, aby sa ujali svojej funkcie a dohliadli na priebeh voľby. Súčasne ich prosím, aby hlasovali ako prví. Dámy a páni, chcem vás teda upozorniť, aj na hlasovacom lístku je poznámka, kde sa hovorí o spôsobe hlasovania. Teda prosím spoločných overovateľov a zároveň pristupujeme k hlasovaniu. <vocal type="noise"><desc>Akt tajného hlasovania.</desc></vocal> Dámy a páni, má ešte niekto z vás vykonať akt tajného hlasovania? Ak nie, vyhlasujem tajné hlasovanie za skončené. Prosím overovateľov, aby spočítali hlasy a vyhotovili zápisnicu o výsledku tajného hlasovania. Dámy a páni, dovtedy vyhlasujem desaťminútovú prestávku. Myslím si, že v priebehu desiatich minút dokážu naši kolegovia spočítať hlasy a oznámiť výsledok tohto hlasovania. <note type="comment">Po prestávke.</note> Vážené kolegyne, vážení kolegovia, pokračujeme v rokovaní. Prosím povereného overovateľa, aby podľa § 19 ods. 10 zákona o rokovacom poriadku Národnej rady Slovenskej republiky oznámil počet vydaných hlasovacích lístkov, počet poslancov, ktorí hlasovali za navrhnutého kandidáta, ktorí hlasovali proti navrhnutému kandidátovi, počet poslancov, ktorí sa zdržali hlasovania, ktorí neodovzdali hlasovacie lístky, a počet neplatných hlasov. Nech sa páči, pani kolegyňa, máte slovo.</seg>
            </u>
            <u xml:id="ParlaMint-SK_1998-06-30-t1m49.u926" who="#MáriaBartošíková.1939" ana="#regular">
               <seg xml:id="ParlaMint-SK_1998-06-30-t1m49.u926.p1">Vážený pán predsedajúci, vážený pán predseda, na tajné hlasovanie na voľbu člena Rady Slovenskej republiky pre rozhlasové a televízne vysielanie bolo vydaných a poslanci si osobne prevzali 76 hlasovacích lístkov. Overovatelia Národnej rady Slovenskej republiky zistili, že v tajnom hlasovaní na voľbu člena Rady Slovenskej republiky pre rozhlasové a televízne vysielanie bolo odovzdaných 67 platných hlasovacích lístkov, 8 neplatných hlasovacích lístkov, 1 poslanec hlasovací lístok neodovzdal. Overovatelia zistili, že pri voľbe člena Rady Slovenskej republiky pre rozhlasové a televízne vysielanie Ľubomíra Solára hlasovalo za 55 poslancov, proti 3 poslanci, zdržalo sa 9 poslancov. Za pána Ernö Ozogánya nehlasoval nikto, proti 35 poslancov, zdržalo sa 12 poslancov. Za pána Mariána Kňažka hlasovalo 10 poslancov, proti 39 poslancov, zdržalo sa 18 poslancov. Za pána Ladislava Bariaka hlasoval 1 poslanec, proti 48 poslancov, zdržalo sa 18 poslancov. Na zvolenie člena Rady Slovenskej republiky pre rozhlasové a televízne vysielanie je potrebný súhlas nadpolovičnej väčšiny prítomných poslancov. Overovatelia konštatujú, že v tajnom hlasovaní bol za člena Rady Slovenskej republiky pre rozhlasové a televízne vysielanie zvolený pán Ľubomír Solár. Zároveň ma poverili oznámiť výsledok hlasovania Národnej rade Slovenskej republiky. Všetko, pán predsedajúci.</seg>
            </u>
            <u xml:id="ParlaMint-SK_1998-06-30-t1m49.u927" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u927.p1">Ďakujem pani poslankyni Bartošíkovej za oboznámenie s výsledkom voľby. Konštatujem, že Národná rada Slovenskej republiky zvolila v tajnom hlasovaní pána Ľubomíra Solára za člena Rady Slovenskej republiky pre rozhlasové a televízne vysielanie do konca funkčného obdobia člena rady, ktorý sa vzdal svojej funkcie. Teraz pristúpime k správe výborov Národnej rady Slovenskej republiky o petíciách doručených v roku 1997 a o ich vybavení. Správa sa predkladá podľa § 130 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky a podľa uznesenia Národnej rady Slovenskej republiky z 12. mája 1998 číslo 1068. Správu ste dostali ako tlač 1029, ktorej súčasťou je aj návrh na uznesenie. Dámy a páni, otváram rozpravu o tomto bode programu. Keďže som nedostal k tomuto bodu programu žiadnu písomnú prihlášku do rozpravy, pýtam sa, či sa chce niekto do rozpravy prihlásiť ústne. Ak tomu tak nie je, uzatváram možnosť podania ústnych prihlášok do rozpravy k tomuto bodu programu. Dámy a páni, ako som vám povedal, budeme hlasovať o návrhu uznesenia, ktoré máte priložené v tlači 1029. Budeme teda hlasovať o uznesení, ktorým Národná rada Slovenskej republiky berie na vedomie správu výborov Národnej rady Slovenskej republiky o petíciách doručených v roku 1997 a o ich vybavovaní. Opäť by som prosil poslancov, ktorí sú mimo rokovacej miestnosti, aby prišli do rokovacej miestnosti, budeme hlasovať o návrhu uznesenia. Opakujem, prosím, ešte raz, budeme hlasovať o predloženom návrhu uznesenia, ktorým Národná rada Slovenskej republiky berie na vedomie správu výborov Národnej rady Slovenskej republiky o petíciách doručených v roku 1997 a o ich vybavení. Prosím, dámy a páni, prezentujme sa a zároveň hlasujme. <note type="narrative">Hlasovanie.</note> Prezentovalo sa 79 poslancov. Za návrh hlasovalo 74 poslancov. Proti návrhu nehlasoval nikto. Hlasovania sa zdržal 1 poslanec. Nehlasovali 4 poslanci. Konštatujem, že sme navrhované uznesenie schválili. Ďalším bodom nášho programu je prerokovanie petície občanov "Za spravodlivý volebný zákon, za priamu voľbu prezidenta a za zamedzenie ústavnej krízy" z 15. júna 1998 adresovanej Národnej rade Slovenskej republiky. Uznesenie Ústavnoprávneho výboru Národnej rady Slovenskej republiky k tejto petícii vám bolo odovzdané. Prosím povereného poslanca, člena Ústavnoprávneho výboru Národnej rady Slovenskej republiky pána Pavla Hrušovského, aby podal informáciu o prerokovaní a stanovisku výboru.</seg>
            </u>
            <u xml:id="ParlaMint-SK_1998-06-30-t1m49.u928" who="#PavolHrušovský.1952" ana="#regular">
               <seg xml:id="ParlaMint-SK_1998-06-30-t1m49.u928.p1">Vážený pán predsedajúci, kolegyne, kolegovia, dovoľte mi, aby som ako spoločný spravodajca Ústavnoprávneho výboru Národnej rady Slovenskej republiky predložil stanovisko výboru k petícii občanov, ktorá bola doručená Národnej rade Slovenskej republiky ako prvá z petícií takéhoto charakteru. Ústavnoprávny výbor Národnej rady Slovenskej republiky svojím uznesením 643 z 21. mája 1998 požiadal Kanceláriu Národnej rady Slovenskej republiky, aby zistila, či predložená petícia "Za spravodlivý volebný zákon, za priamu voľbu prezidenta a za zamedzenie ústavnej krízy" spĺňa všetky náležitosti v zmysle § 5 ods. 1 zákona číslo 85/1990 Zb., t. j. či má petícia písomnú formu, meno, priezvisko, adresu bydliska a podpis toho, kto petíciu podáva, s termínom predloženia správy do 15. 6. Ďalej uložil predložiť správu Ústavnoprávnemu výboru Národnej rady Slovenskej republiky do 20. 6. 1998. Vedúci Kancelárie Národnej rady Slovenskej republiky dňa 1. júna 1998 vymenoval komisiu na posúdenie obsahu petície v zložení: Ivana Jalčová, Ľubomír Fajták, Rudolf Kanka, Alžbeta Lindová, Anna Horváthová. Komisia začala pracovať 3. 6. 1998 za účasti zástupcu petičného výboru Evy Discantinyovej. Odpečatila miestnosť číslo 64, kde boli uložené petičné hárky a v čase od 3. 6. 1998 do 15. 6. 1998 preverila petičné hárky uložené a očíslované v šestnástich škatuliach. Vypracovala o preverovaní týchto petičných hárkov správu, ktorá je vyhotovená v písomnej podobe a ktorá bola doručená Ústavnoprávnemu výboru Národnej rady Slovenskej republiky. Ústavnoprávny výbor Národnej rady Slovenskej republiky po doručení tejto správy z komisie, ktorá preverovala obsah petícií, konštatoval, že 1. petícia občanov s názvom "Za spravodlivý volebný zákon, za priamu voľbu prezidenta a za zamedzenie ústavnej krízy" spĺňa náležitosti v zmysle § 5 ods. 1 zákona číslo 85/1990 Zb. o petičnom práve, 2. petícia s názvom "Za spravodlivý volebný zákon, za priamu voľbu prezidenta a za zamedzenie ústavnej krízy" spĺňa požiadavky podľa § 133 zákona číslo 350/1996 Z. z. o rokovacom poriadku Národnej rady Slovenskej republiky. Ďalej Ústavnoprávny výbor Národnej rady Slovenskej republiky svojím uznesením číslo 660 z 26. júna 1998 odporúča Národnej rade: 1. zaradiť petíciu občanov s názvom "Za spravodlivý volebný zákon, za priamu voľbu prezidenta a za zamedzenie ústavnej krízy" do programu 49. schôdze Národnej rady Slovenskej republiky a prerokovať ju podľa § 133 zákona o rokovacom poriadku Národnej rady Slovenskej republiky, 2. petíciu občanov s názvom "Za spravodlivý volebný zákon, za priamu voľbu prezidenta a za zamedzenie ústavnej krízy" vziať na vedomie. Pán podpredseda, skončil som. Ďakujem.</seg>
            </u>
            <u xml:id="ParlaMint-SK_1998-06-30-t1m49.u929" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u929.p1">Ďakujem, pán kolega. Dámy a páni, otváram rozpravu o tomto bode programu. Keďže som nedostal do rozpravy žiadnu písomnú prihlášku, chcem sa spýtať, či sa niekto hlási ústne. Ďakujem, ak sa nehlásia ďalší, uzatváram možnosť ústne sa prihlásiť do rozpravy. Ako prvý sa ústne prihlásil do rozpravy pán Dzurinda. Pán kolega, nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u930" who="#MikulášDzurinda.1955" ana="#regular">
               <seg xml:id="ParlaMint-SK_1998-06-30-t1m49.u930.p1">Vážený pán predsedajúci, pani poslankyne, páni poslanci, petícia občanov žiadala tri veci: 1. priamu voľbu prezidenta republiky, 2. zabezpečiť prevod tých kompetencií, ktoré môže vykonávať iba prezident republiky, aby boli prevedené v prípade, že krajina nemá prezidenta, aby nebola ústavná kríza, 3. a napokon spravodlivý volebný zákon. Chcel by som sa hneď na úvod poďakovať všetkým, ktorí petíciu organizovali, ktorí stáli na námestiach, na uliciach, aj všetkým občanom Slovenskej republiky, ktorí príslušnú petíciu podpísali. Môže sa zdať, že tomu tak bolo, tak ako tu hovorí jeden z kolegov po ľavej ruke, že to bolo zbytočné, môže sa to na prvý pohľad zdať, že táto aktivita občanov Slovenskej republiky nemala význam. Som však hlboko presvedčený, že význam mala, a to veľký význam, bezprostredný aj význam nepriamy. Priamy význam vidím v nasledujúcich skutočnostiach. Po prvé, priama voľba prezidenta republiky sa stala programom celej demokratickej opozície. Chcel by som za Slovenskú demokratickú koalíciu povedať, že jeden z prvých zákonov, ktorý budeme presadzovať po najbližších parlamentných voľbách, bude práve zákon o priamej voľbe prezidenta republiky. Demokratická opozícia organizuje pravidelné demokratické stoly. Na jednom z nich vznikla dohoda celej opozície, to znamená Slovenskej demokratickej koalície, Strany demokratickej ľavice, Strany maďarskej koalície a Strany občianskeho porozumenia, že všetky štyri politické subjekty pripravia do parlamentných volieb 1998 spoločný návrh ústavného zákona o priamej voľbe prezidenta republiky. Myslím si, že to je dosť veľká nádej pre tých občanov Slovenskej republiky, ktorí si želajú voliť prezidenta priamo, aby ho aj voliť takto mohli. Po druhé, prevod kompetencií z prezidenta na predsedu parlamentu pre prípad, keď krajina prezidenta nemá, je súčasťou prebiehajúcej schôdze Národnej rady Slovenskej republiky, existuje v poslaneckej verzii, vo vládnej verzii, budeme sa usilovať o to, aby sa takýto ústavný zákon na súčasnej prebiehajúcej schôdzi Národnej rady Slovenskej republiky prijal a takto celkom konkrétne sa tento bod petície občanov Slovenskej republiky aj naplnil. Po tretie, volebný zákon spravodlivý nie je, ale urobíme všetko pre to, aby spravodlivé boli samotné voľby, aby prebehli férovo, aby neboli manipulované, aby plne rešpektovali skutočnosť, podľa ktorej budú občania Slovenskej republiky voliť. Toto boli priame dôsledky, pozitívne dôsledky petície občanov Slovenskej republiky. Domnievam sa však, že petícia mala aj obrovský nepriamy pozitívny význam. Tento veľký význam petície spočíva v raste občianskej angažovanosti. Čím silnejšia bude verejná mienka, čím jasnejšie budú občania Slovenskej republiky prejavovať svoju vôľu, tým menšiu šancu môžu mať diktátorské avantúry. Ďakujem všetkým organizátorom petície, ďakujem všetkým občanom Slovenskej republiky za ich angažovanosť a môžem ich ubezpečiť, že Slovenská demokratická koalícia bude stále viac presadzovať princípy priamej demokracie a bude stále viacej rešpektovať vôľu občanov Slovenskej republiky. Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u931" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u931.p1">Ďakujem. Ďalej v rozprave vystúpi pán kolega Černák.</seg>
            </u>
            <u xml:id="ParlaMint-SK_1998-06-30-t1m49.u932" who="#ĽudovítČernák.1951" ana="#regular">
               <seg xml:id="ParlaMint-SK_1998-06-30-t1m49.u932.p1">Vážený pán predsedajúci, vážený pán predkladateľ, kolegyne a kolegovia, je trochu charakteristické pre naše dnešné rokovanie, že rokujeme o petícii, ktorá vyjadruje vôľu skoro pol milióna občanov, takpovediac ex post. V čase, keď to bolo aktuálne, v čase, keď sme sa rozhodovali hlasovaním, či sa podporí napríklad priama voľba prezidenta, alebo ako sa zachováme k presunu kompetencií v čase, keď sa rozhodovalo o tom, akú podobu bude mať novela volebného zákona, pán predseda Národnej rady vyhlásil, že žiadnu petíciu v Národnej rade nevidí, hoci tu bolo v zapečatených škatuliach úradne overených viac ako skoro pol milióna podpisov. Pani kolegyňa Aibeková kýva hlavou, že sa nedodržal postup. Jedna vec je postup, druhá vec je politický signál. A dovoľte mi, nebudem teraz menovite z pléna pripomínať tým, ktorí medzi vami sedia a často sa dovolávajú občana, vôle občana, že pol milióna občanov je slušný podiel voličskej základne Slovenskej republiky. Viete, 520 tisíc podpisov nazbierať na referendum v mraze, ľudia stáli vonku, presviedčali, a potom to odmietnuť jedným nedemokratickým protiústavným rozhodnutím ministra vnútra, a znovu povzbudiť tých ľudí a znovu im povedať, ukážte svoju vôľu, prejavte sa, povedzte, aký je váš názor a tí, ktorí najčastejšie skloňujú občana, nakoniec ignorujú túto vôľu, nie je to jednoduché. Je posledné zasadnutie, ktoré sa tento týždeň, možno budúci týždeň skončí, rozídeme sa, neviem, či ešte plánujete aj nejaké mimoriadne stretnutia, alebo nie, ale v princípe sa stretneme už len v auguste na slávnostnom stretnutí poslaneckých klubov, zarečníme si, všetci budú hovoriť o demokracii a rozídeme sa na kampaň. Do kampane 1998 nastupujeme po ťažkých kvalifikačných zápasoch. Jeden ťažký kvalifikačný zápas bolo referendum, druhý ťažký kvalifikačný zápas bola petícia, o ktorej teraz rokujeme a ktorú v princípe zoberieme ako poslanci Národnej rady len na vedomie. Dámy a páni, zamyslite sa trochu nad tým, že keby sme sa boli pred rokom po prvýkrát, keď sme začali o tom hovoriť, demokraticky dohodli a dohodli sa na priamej voľbe prezidenta, už sme mohli mať prezidenta Slovenskej republiky. Niektorí hovoria o samostatnom Slovensku ako o mladučkom dieťati. Osobne si myslím, že za tých pár rokov Slovensko tak zosilnelo, že mu stačí len vystrieť hlavu a môže sa zaradiť do Európy, nemusí sa v kúte hrať skrčené na to, že kto všetko mu ubližuje. Toto mladučké Slovensko veľa, veľa stratilo tým, že sa päťkrát pokúšalo zvoliť prezidenta, päťkrát ho nezvolilo. Pani kolegyňa Zelenayová, zajtra je šanca. Nebudem znovu citovať toho z vás, ktorý, keď sme po prvýkrát postavili kandidáta, tak vcelku logicky povedal, prečo sa nám neprišiel predstaviť do poslaneckých klubov. Napríklad pána Tomečka nepoznám a tešil som sa na to, že ak sa príde predstaviť k nám do klubu, že mu položím pár otázok a rozhodnem sa ako poslanec Národnej rady podľa svojho svedomia a vedomia. Zajtra sa sem postaví človek, ktorého budem vidieť po prvýkrát v živote, a vytiahnite si zo stenografických záznamov argumentáciu, keď ste hlasovali o pánu Markušovi, ako ste mu vyčítali, že sa neprišiel predstaviť do poslaneckých klubov. Takže, milé dámy a páni, kolegyne, kolegovia, nebudem viesť dialóg takto z pléna, pretože to by bolo zjavné porušovanie rokovacieho poriadku. K priamej voľbe prezidenta sme sa zachovali ako pštros. Mnohí z koalície cítili, že by sa mohol prijať ústavný zákon o priamej voľbe prezidenta, nakoniec zvíťazila mienka straníckych orgánov a prezidenta Slovenskej republiky nemáme. Zoberieme na vedomie, že nie je a líder Slovenskej demokratickej koalície už povedal, že možno mnohých z vás budeme o pár mesiacov prosiť o podporu ústavného zákona, ktorý by zaviedol inštitút priamej voľby prezidenta, aby sme mali prezidenta Slovenskej republiky. Nemá zmysel už veľa hovoriť ani o novele volebného zákona. Ústavný súd posúdi, ktorá jej časť je v zhode s ústavou, ktorá je protiústavná. Zmeniť pravidlá hry tesne pred zápasom nie je celkom fér. Prispôsobili sme sa, máme za sebou všetky detské choroby, v kampani si to zdravo rozdáme a uvidí sa, ako tí, ktorí podpísali petíciu, prejavia svoj názor pri hádzaní lístkov do urien. Hovorím tak trochu obsiahlo o tých dvoch stratených príležitostiach preto, lebo ešte je pred nami šanca na malú rehabilitáciu, ešte je možnosť rozhodnúť o tom, či na Slovensku hrozí potenciálna ústavná kríza, alebo nie. Podporovali sme všetky ústavné návrhy bez ohľadu na to, či to dala SDĽ, SNS, aj z vlastnej dielne sme dávali. Znovu úprimne hovorím, rokujme a hľadajme také riešenia, aby Slovensko ukázalo, že hoci má problémy, najmä tí, ktorí sa tak často dovolávajú Slovenska, aby ukázali, že keď má problémy, že sa vie povýšiť a vie ich riešiť inteligentne. Možno v utorok a počúvam, že možno bude aj nejaký presun programu, možno zajtra budeme hlasovať o ústavných zákonoch, ktoré riešia niektoré nepokryté ústavné problémy a konkrétne presun kompetencií. Takže, milé dámy, milí páni, dovoľte mi povedať, že dve šance sme premrhali, dvakrát sme vôľu pol milióna občanov, dvakrát ste, musím povedať, pretože v tomto prípade to bolo skôr do radov vládnej koalície ako opozície, hodili za hlavu, ale že je ešte šanca na maličkú rehabilitáciu, ktorá by ukázala, že ak sa ozve do Národnej rady občan, ak sa ozve pol milióna občanov, táto Národná rada si je vedomá toho, že tu sedí preto, že ju zvolili občania. Viete, pri tej petícii oni nekrúžkovali červeným, zeleným, že ktorý je váš volič a ktorý je náš volič. Mňa príjemne pri zbieraní petície prekvapilo to, že najmä za priamu voľbu prezidenta to podpisovalo aj mnoho prívržencov vládnej koalície. Prosím, zamyslite sa nad tým, že ak sa občana dovolávame, a mnohí sa budú dovolávať pred voľbami dvojnásobne, nie je čas povedzme len jednoduchým stlačením tlačidla zobrať na vedomie vôľu pol milióna občanov, ale bolo by dobre aspoň pri tej poslednej šanci, a to je presun kompetencií, ukázať, že túto vôľu rešpektujeme. Takže ďakujem pekne, ospravedlňujem sa, ak som viedol čiastočný dialóg s niektorými kolegyňami a kolegami z pléna, nebolo to mojím úmyslom, pretože rokovací poriadok sa má dodržiavať. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u933" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u933.p1">Ďakujem, pán kolega. Faktická poznámka - pani kolegyňa Bieliková.</seg>
            </u>
            <u xml:id="ParlaMint-SK_1998-06-30-t1m49.u934" who="#AlicaBieliková.1942" ana="#regular">
               <seg xml:id="ParlaMint-SK_1998-06-30-t1m49.u934.p1">Pán poslanec Černák, vždy rozprávate ako posledný spravodlivý na tejto zemi a ako superdemokrat, ale myslím si, že od vás by slušný človek neprijal ani suchú kôrku, a nie vaše sladkasté reči. Klamete ľudí pred kamerami a pripomeniem vám aspoň dva príklady. Samozrejme, v Markíze vám nemá kto a nechce oponovať, ale bez začervenania ste povedali, že v SDK nie sú ľudia, ktorí napríklad preskakovali zo strany do strany, alebo že ste v tejto sále, čo počula podstatná časť poslancov, nepovedali dvom poslankyniam to, čo ste povedali. Predsa ste doniesli ešte aj nejaké kvety a robíte ešte aj klamárov z tých, ktorých ste urazili. Myslím si, že ste klzký a SDK má ozaj veľké šťastie, že vás zvolila za šéfa volebného tímu. Viem, chodila som za vami v kampani v 1994, viem, ako ste pôsobili v kampani 1994, a ak tak budete pôsobiť aj teraz, som presvedčená, že skončíte tak ako vtedy. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u935" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u935.p1">Ďakujem. Dámy a páni, vyhlasujem rozpravu o tomto bode programu za skončenú. Teraz pristúpime k hlasovaniu. Budeme hlasovať o návrhu uznesenia, ktorým Národná rada Slovenskej republiky berie na vedomie petíciu občanov "Za spravodlivý volebný zákon, za priamu voľbu prezidenta a za zamedzenie ústavnej krízy". Prosím, dámy a páni, prezentujme sa a zároveň hlasujme. Žiadam všetkých poslancov, ktorí sú mimo rokovacej miestnosti, aby sa dostavili na hlasovanie. Dámy a páni, prosím, prezentujme sa a hlasujme. Zdá sa mi, že v sále by mal byť dostatočný počet poslancov. <note type="narrative">Hlasovanie.</note> Prezentovalo sa 88 poslancov. Za návrh hlasovalo 50 poslancov. Proti návrhu nehlasoval nikto. Hlasovania sa zdržalo 36 poslancov. Nehlasovali 2 poslanci. Konštatujem, že sme navrhované uznesenie schválili. V rokovaní pokračujeme správou o poznatkoch Generálnej prokuratúry Slovenskej republiky o stave zákonnosti v Slovenskej republike a o činnosti prokuratúry Slovenskej republiky za rok 1997. Správu ste dostali ako tlač číslo 1037. Dámy a páni, prosím vás pekne, ak chcete diskutovať, samozrejme, môžete, ale mimo priestorov rokovacej miestnosti. Nie ste v krčme, ste v parlamente. Prosím generálneho prokurátora Slovenskej republiky pána Michala Vaľa, aby správu uviedol.</seg>
            </u>
            <u xml:id="ParlaMint-SK_1998-06-30-t1m49.u936" who="Vaľo, M." ana="#regular">
               <seg xml:id="ParlaMint-SK_1998-06-30-t1m49.u936.p1">Vážený pán predseda, vážený pán predsedajúci, vážené pani poslankyne, vážení páni poslanci, je mi cťou, že môžem predložiť Národnej rade, tak ako to ukladá zákon o prokuratúre a zákon o rokovacom poriadku Národnej rady Slovenskej republiky, správu o poznatkoch Generálnej prokuratúry o stave zákonnosti v Slovenskej republike a o činnosti prokuratúry Slovenskej republiky za rok 1997. Pretože samotná správa má 60 strán a spolu s doplnkami len jej zbežné prečítanie by trvalo okolo 4 hodín, dovolím si vás stručne oboznámiť s najdôležitejšími časťami tejto správy. Po výraznom vzostupe kriminality v rokoch 1990 - 1993, keď došlo k dvaapolnásobnému, 250-percentnému zvýšeniu kriminality, v roku 1994 sa rast kriminality zastavil. V roku 1995 došlo k miernemu poklesu a v rokoch 1996 a 1997 došlo k výraznejšiemu poklesu - okolo 8 % ročne evidovaných prípadov trestnej činnosti pri pokračujúcom vzostupe ich závažnosti. V štatistickej štruktúre evidovanej kriminality nenastali zásadné zmeny. Naďalej má dominantné postavenie majetková a násilná kriminalita. Pre trestné činy majetkovej povahy bolo stíhaných 19 570 osôb, čo predstavuje 57 % zo všetkých trestne stíhaných osôb. Celkový pokles počtu evidovaných trestných činov je daný predovšetkým poklesom v tejto najpočetnejšej kategórii odhalených trestných činov, trestných činov proti majetku, pre ktoré bolo v roku 1994, keď počet trestne stíhaných kulminoval, stíhaných celkom 30 tis. osôb, zatiaľ čo v roku 1997 to bolo 20 tis., čo je najmenej od roku 1992. Pokles počtu stíhaných osôb nie je zaznamenávaný vo vzťahu ku všetkým kategóriám trestných činov. Počet osôb trestne stíhaných pre všeobecne nebezpečné trestné činy bol v roku 1997 naopak najvyšší od roku 1990, keď sa zaznamenal nárast počtu osôb stíhaných pre tieto trestné činy takmer o 50 %. Tento vývoj je spôsobený vzostupom počtu osôb stíhaných pre dva trestné činy, a to pre trestný čin nedovoleného ozbrojovania a pre trestný čin nedovolenej výroby a držania omamných a psychotropných látok, jedov a prekurzorov. Pre prvý z nich bola stíhaná tretina, pre druhý takmer polovica zo všetkých osôb stíhaných pre všeobecne nebezpečné trestné činy. Vážnym signálom je nárast brutality páchanej trestnej činnosti a čoraz nižšia dolná veková hranica páchateľov. Zdokonaľujú sa formy páchania trestných činov, najmä ekonomických, na ktorých majú podstatný podiel podnikateľské subjekty. Medzi príčiny daného stavu možno zaradiť nedostatočnú účinnosť kontrolných mechanizmov a negatívne sociálne procesy, ako je nezamestnanosť, rastúci počet narkomanov, prienik skupín organizovaného zločinu z cudziny, v ktorých neraz operujú osoby s otupeným sociálnym cítením v súvislosti s ich účasťou vo vojnových konfliktoch, nevážiace si ani ľudský život. Na vývoj kriminality však majú negatívny vplyv aj inak pozitívne spoločenské zmeny súvisiace s ekonomickou transformáciou a demokratizáciou spoločnosti, ako je voľný cezhraničný styk, možnosť podnikať a vlastniť výrobné prostriedky alebo prebiehajúca transformácia právneho systému a s tým súvisiaca nízka účinnosť právnych noriem a nízka úroveň právneho vedomia občanov. Medzi evidovanými trestnými činmi proti majetku majú dominantné postavenie trestné činy krádeže, pre ktoré bolo stíhaných takmer 70 % z osôb stíhaných pre trestné činy proti majetku a 40 % zo všetkých trestne stíhaných osôb. Pre trestný čin podvodu sú najčastejšie trestne stíhaní súkromní podnikatelia. Typickou formou podvodného konania sú takzvané fakturačné podvody, ako aj podnikateľské podvody, vykazovanie fingovaných zdaniteľných obchodných operácií a s neoprávneným uplatnením nadmerného odpočtu dane z pridanej hodnoty zo štátneho rozpočtu prostredníctvom daňových úradov. Osobitnú skupinu majetkovej kriminality predstavujú trestné činy sprenevery, ktorých sa dopustili podnikateľské subjekty tým, že ako zamestnávatelia neodviedli finančné sumy zrazené z miezd svojich zamestnancov do fondov zdravotného, nemocenského a dôchodkového poistenia a použili ich na svoje podnikateľské aktivity. Približne štvrtina všetkých osôb stíhaných za hospodárske trestné činy bola stíhaná pre trestný čin skrátenia dane. Počet osôb stíhaných pre tento trestný čin v rokoch 1992 až 1996 neustále narastal. K páchaniu trestného činu skrátenia dane dochádza najčastejšie neoprávneným znižovaním daňového základu, fingovanými alebo falšovanými faktúrami, zatajením príjmov z predaja motorových vozidiel alebo nehnuteľností, úmyselným vykazovaním nižších miezd pre zamestnancov, podhodnotením nehnuteľností pri ich prevode, neoprávneným alebo duplicitným zúčtovaním určitých položiek, odberom tovaru s deklarovaným určením na vývoz a jeho následnou realizáciou na tuzemskom trhu, colným deklarovaním iného než v skutočnosti dováženého tovaru, najmä pri dovoze liehu a nafty, predajom tovaru z colných skladov bez zaplatenia príslušného cla a daní, ako aj nedodržaním podmienok colného režimu. Naďalej si vyžadujú osobitnú pozornosť predovšetkým trestné činy vydierania a trestné činy útlaku, pričom ide hlavne o vymáhanie poplatkov od podnikateľov za tzv. ochranu a vymáhanie pohľadávok, často nelegálnych alebo fiktívnych, prostredníctvom vymáhačov dlhov, ktorých si najmú veritelia. V tejto súvislosti je zarážajúca trúfalosť a brutalita páchateľov, ktorí neváhajú surovým spôsobom na verejne prístupných miestach a neraz po predchádzajúcom vyrozumení o čase svojho príchodu použiť akékoľvek prostriedky. Z výpovedí poškodených možno usudzovať, že aj v neobjasnených prípadoch sú veľmi často bezprostrednými páchateľmi cudzinci zo štátov, ktoré v nedávnom čase prežili kruté občianske vojny, o ktorých možno predpokladať, že sa na našom území nelegálne zdržiavajú. Na bezprostrednom páchaní tejto trestnej činnosti sa z našich občanov najčastejšie podieľajú nezamestnaní a pracovníci civilnobezpečnostných služieb alebo obecných polícií, ktorí majú oprávnenie držať a nosiť zbraň. Podrobnejšie sa budem venovať problematike organizovaného zločinu. V roku 1997, podobne ako v predchádzajúcich rokoch po roku 1990, pokračoval prudký nárast počtu stíhaných a obžalovaných osôb za trestné činy, ktoré sú považované za prejav organizovaného zločinu. Ich počet sa z roka na rok približne zdvojnásobuje. V roku 1997 sa odhaduje počet osôb, ktoré boli stíhané za trestný čin, ktorý možno považovať za organizovaný zločin, na 1459 osôb, čo je oproti predchádzajúcemu roku nárast o 120 %. Treba však povedať, že viacej ako polovica <note>56,5 %, 825 osôb</note> z nich bola stíhaná za trestný čin nedovolenej výroby a držania omamných a psychotropných látok, jedov a prekurzorov. Potom nasleduje trestný čin lúpeže, pre ktorý bolo stíhaných 209 osôb, čo je 14 %, trestný čin vydierania podľa druhého odseku § 235, trestný čin nedovoleného ozbrojovania a ďalšie trestné činy. Pre trestný čin nedovolenej výroby a držania omamných a psychotropných látok, jedov a prekurzorov bolo stíhaných výrazne najviac osôb v Bratislavskom kraji, 78 % zo všetkých osôb stíhaných na Slovensku. Medzi trestne stíhanými osobami naďalej výrazne prevládajú konzumenti a osoby prechovávajúce menšie množstvo drog. Takmer 90 % týchto osôb má len základné alebo nedokončené základné vzdelanie, 80 % z nich je nezamestnaných. Takmer 80 % všetkých skutkov sa stalo, ako som už spomínal, v Bratislave. Aj v roku 1997 bola Slovenská republika prevažne len tranzitnou krajinou a krajinou konzumentov s výrazne menším počtom odhalených prípadov domácej výroby drog, najmä pervitínu, ako je tomu v okolitých krajinách, predovšetkým v Českej republike. Najužívanejšie drogy na našom území sú heroín, marihuana, zriedkavé je užívanie kokaínu a iných drog. Pri nízkych absolútnych počtoch relatívne výrazne vzrástol počet stíhaných a obžalovaných osôb aj pre trestný čin obchodovania so ženami. V porovnaní s rokom 1996, keď boli za tento trestný čin stíhané 4 osoby, v roku 1997 za trestný čin obchodovania so ženami bolo trestne stíhaných už 23 osôb. Obchodovania so ženami sa prevažne dopúšťajú osoby rómskeho etnika a ženy najčastejšie vyvážajú do Českej republiky na vykonávanie prostitúcie. Odhaľovanie organizovanej trestnej činnosti je problémom ochrany práva vo všetkých krajinách, ktorý je ovplyvňovaný viacerými subjektívnymi i objektívnymi faktormi. K nim patrí strach z pomsty organizovaného zločinu a nedôvera k polícii vedúca k neochote svedkov i poškodených spolupracovať s políciou, vysoká disciplinovanosť organizovaných skupín vyzbrojených najmodernejšou technikou, obťažnosť a riskantnosť prenikania policajných zložiek do ich štruktúr. Aj v prípade odhalenia organizovanej trestnej činnosti sú problémy s jej postihom, pretože zlyhávajú rozhodujúce dôkazné prostriedky - výpovede poškodených. Títo zo strachu o vlastnú bezpečnosť a neraz aj z obavy, že bude odhalená ich vlastná trestná činnosť, odmietajú povedať, ako sa veci mali alebo svoje výpovede menia. Zanedbateľná nie je ani nedôvera k orgánom činným v trestnom konaní šírená novinármi a politikmi a podporovaná rôznymi reálnymi signálmi i fámami o nedôvodnom prepustení obvineného zo zadržania, úplatkoch a prepojení jednotlivcov z kriminálneho prostredia na rôznych pracovníkov daňových, colných orgánov, policajtov, prokurátorov, sudcov a pracovníkov iných štátnych orgánov. Niektorí novinári akoby mali za cieľ vzbudiť a pestovať v občanoch presvedčenie, že sa organizovanému zločinu nemôžu ubrániť, že ak vydieranie oznámia polícii, vystavujú sa zbytočne veľkému riziku, pretože polícia je skorumpovaná a unikajú z nej informácie. Strašia svedkov tým, že spochybňujú, že sa podarí odsúdiť obvinených, ktorých predtým sami označovali za najvyšších predstaviteľov mafie na Slovensku, nepostihnuteľných pre ich prepojenie s najvyššími funkcionármi štátu. Po tom, čo sa proti nim začalo trestné stíhanie, už sa o tom nezmieňujú, naopak, propagujú tvrdenia obhajcov obvinených, že sú to poctiví podnikatelia, ktorých polícia bez dôkazov prenasleduje. Možno to robia z vlastnej vôle, môžno z vôle svojich chlebodarcov, možno cieľavedome podvádzajú občanov a možno sú sami obeťami podvodu, ale ťažko to možno vysvetliť inak, než že sa tak v konečnom dôsledku deje z vôle mafie a za jej peniaze, aj keď o tom mnohí z tých, ktorí sa na tom podieľajú, nemusia vedieť. Chcem zdôrazniť, že pre víťazstvo organizovaného zločinu v tejto, na dlhý čas rozhodujúcej bitke nemôže byť nič tak užitočné ako upevňovanie strachu a beznádeje vo verejnosti a odrádzanie od spolupráce s políciou. Na druhej strane si uvedomujeme, že tak ako všade na svete, aj u nás jednotliví policajti, sudcovia a prokurátori úplatkom či strachu podľahnú alebo už podľahli. Dôležité je, aby si dokázali zachovať nezávislosť na organizovanom zločine inštitúcie ako celok, aby v nich fungoval proces náročnej vzájomnej kontroly a vnútornej očisty. Za dôkaz toho, že v prokuratúre tento proces funguje, považujeme vykonané kárne konania bez ohľadu na zastávané vedúce funkcie, o ktorých sa v správe podrobne zmieňujeme. Organizovaný zločin je takým významným fenoménom 20. storočia, že nemôže neosloviť hádam žiadneho človeka žijúceho kdekoľvek v súčasnom modernom svete. Je to téma, v ktorej akoby sa zvrátene vyžívali masovokomunikačné prostriedky, ktorú s obľubou používajú politici ako efektnú zbraň v politickom boji, ale ktorá na druhej strane tiež reálne trápi občanov, politikov, vlády i vedcov a odborníkov v celom modernom svete. Je to téma mimoriadne vážna a zložitá, ktorej sa venovali desiatky medzinárodných konferencií politikov a odborníkov. Jednou z nesprávnych predstáv o organizovanom zločine, ktorú sa pokúšajú občanom vsugerovať politici takmer na celom svete, je predstava, že organizovaný zločin je čisto subjektívnym javom, ktorý v tom-ktorom konkrétnom štáte bude alebo nebude narastať výlučne len podľa toho, ktoré politické sily v ňom budú vládnuť. Táto dogma podstatným spôsobom deformuje aj verejnú mienku o organizovanom zločine a významne sťažuje jej potláčanie. Ak tieto fakty "chrlí" politik vládnucej strany, poukáže na útoky opozície na štátnu moc, ktoré opozícia spolčená s organizovaným zločinom vedie len preto, aby oslabila autoritu polície, a tým aj účinnosť jej práce, a varuje občanov pred tým, že ak svoje hlasy v budúcich voľbách dajú opozícii, bude to mať za následok nebývalý rozmach organizovaného zločinu. Ak "informuje" politik opozície, poukáže vždy na korupciu vo vládnej strane a v štátnom aparáte ako na nevyhnutné sprievodné znaky organizovaného zločinu a varuje občanov pred tým, že ak svoje hlasy v budúcich voľbách dajú opäť vládnucej strane, bude to mať za následok ďalší nárast organizovaného zločinu. Pravda je taká, že politici vládnucich i opozičných strán takýmito svojimi politickými postojmi k organizovanému zločinu škodia jeho potláčaniu a niekedy priamo napomáhajú jeho rozvoj. Negatívny vplyv politiky na boj proti organizovanému zločinu je v reformujúcich sa krajinách o to väčší ako v štátoch tradičných demokracií, že občan nemá s dvojtvárnosťou politiky dostatok skúseností. Nevie porovnať, že určité tvrdenia opozície na adresu vládnucich politických zoskupení a naopak sú klasickým vyjadrením vzťahu vládnucich a opozičných politických zoskupení a opakujú sa bez ohľadu na to, ktoré konkrétne politické sily sú vládnuce a ktoré opozičné. Politici vládnucich strán nepochybne nesú plnú zodpovednosť za odborné a morálne kvality riadiacich pracovníkov polície a štátnej správy, ktorých do funkcií dosadili, ale aj tých, ktorých vo funkciách ponechali. Nesú zodpovednosť aj za právnu úpravu zabezpečujúcu fungovanie a kontrolu fungovania štátnej správy. Skúsenosti z celého sveta jednoznačne potvrdzujú, že bez korupcie v štátnej správe organizovaný zločin nemôže fungovať. Potvrdzujú tiež, že korupcia je prítomná v každom štátnom aparáte, ale v rôznej šírke. Nefunkčnosť či bezzubosť kontroly, akej sme aj u nás svedkami, je významným negatívnym činiteľom rozvoja organizovaného zločinu. Politici opozičných strán tým, že útočia na štátnu moc, podrývajú autoritu polície, ale aj súdov a prokuratúry. V snahe ukázať občanom absolútnu neschopnosť vládnucich strán, a teda absolútnu nutnosť, aby v budúcich voľbách volili opozičné strany, idú niekedy až tak ďaleko, že presviedčajú občanov, že za existujúcej vlády neexistuje nijaká reálna možnosť brániť sa organizovanému zločinu. Konkrétne na Slovensku sa niektorí politici a novinári snažia vyvolať v podnikateľoch predstavu, že nemajú žiadnu inú možnosť uchrániť si majetok pred vydieračmi a že majú len dve možnosti - alebo odovzdať svoj majetok po častiach vydieračom, alebo ho odovzdať celý naraz cirkvi. Touto kampaňou veľmi výrazne napomáhajú organizovaný zločin. Základnou podmienkou na vyberanie tzv. výpalného je totiž práve presvedčenie obetí, že nemajú reálnu nádej na úspešný odpor. Pritom štatistiky dokazujú zjavnú nepravdivosť tvrdení, že polícia nedokáže poskytnúť obetiam vydierania účinnú pomoc. Prokuratúra neeviduje žiadny prípad, keď by došlo k úspešnému útoku vydieračov na život alebo zdravie osoby, ktorá oznámila, že je vydieraná. Len veľmi ojedinele došlo po takomto oznámení k útokom na majetok oznamovateľa. Takmer v dvoch tretinách oznámených prípadov boli vydierači zistení a sú trestne stíhaní. Tí podnikatelia, ktorí pomáhajú rozširovať predstavu, že polícia ich nie je schopná ochrániť, sa na políciu v skutočnosti nikdy s dôverou neobrátili. Ich tvrdenia preto nemôžu mať základ v realite, ale sú motivované buď priamou snahou podporiť organizovaný zločin, alebo snahou podporiť politickú opozíciu vyvolaním dojmu o neschopnosti vlády chrániť občana, alebo strachom, že polícia by pri vyšetrovaní vydierania odhalila aj ich trestnú činnosť. Základným problémom znižujúcim úspešnosť potláčania tohto u nás najrozšírenejšieho druhu organizovaného zločinu je skutočnosť, že len veľmi malá časť vydieraných vec oznámi polícii. Časť obetí tak nepostupuje preto, že svoj majetok nezískali alebo nezvelebili celkom legálne, prípadne sa dokonca sami podieľali na spoločnej trestnej činnosti s osobami, ktoré ich neskôr vydierajú, a tak sa dôvodne obávajú, že keby sa o vec začala zaujímať polícia, boli by sami vystavení nebezpečenstvu trestného stíhania. Časť obetí však neoznámi vydieranie len zo strachu a nedôvery k orgánom štátu, ktoré sú z väčšej časti umelo vyvolávané. Predstavitelia organizovaného zločinu takúto atmosféru vyvolávajú premyslene, cieľavedomo a systematicky. Novinári a politici im pomáhajú z väčšej časti nechtiac, ale o to výdatnejšie. Každý, kto skutočne chce pomôcť v boji s organizovaným zločinom, a nielen vytĺkať z ľudského strachu a nešťastia vlastný politický či iný kapitál, sa musí snažiť presvedčiť občanov, že niet inej cesty, ako dôverovať polícii, súdom a prokuratúre. Vyvolávaním beznádeje dáva politik prednosť svojim politickým ambíciám pred bezpečnosťou občanov a chtiac či nechtiac napomáha organizovaný zločin. Mnohé štáty, predovšetkým Spojené štáty americké a Taliansko, sa snažia problém organizovaného zločinu riešiť už celé desaťročia. Počas nich sa na čele štátu vystriedali rôzne politické zoskupenia. Organizovaný zločin nezlikvidovali. Stal sa trvalou a významnou zložkou nielen ich vnútroštátnej, ale aj celosvetovej ekonomiky. Dnešné postavenie organizovaného zločinu vo svete možno charakterizovať ako obdobie boja organizovaného zločinu o získanie moci nad štátmi a nad svetom. Desaťročia sa organizovaný zločin usiloval ovládnuť jednotlivé ulice a štvrte miest. Ovládnuť ich strachom, drogami a násilím. Živilo ho pašovanie, prostitúcia a drogy. Korumpoval radových policajtov a drobných štátnych úradníkov. Neskôr pribudol k jeho zdrojom obživy obchod so zbraňami, daňové úniky a ku skorumpovaným osobám prokurátori, sudcovia a vyšší štátni úradníci. Dnes vládne takým kapitálom, že ovláda celé hospodárske odvetvia a celé štáty. K zdrojom jeho obživy pribudli lukratívne štátne objednávky, korumpuje významných politikov, poslancov, ministrov, vlády, predstaviteľov nadnárodných spoločenstiev. Prostredníctvom ovládania ekonomiky sa snaží vládnuť politike. Taký je stav a vývoj organizovaného zločinu v celom svete, do ktorého patrí aj Slovensko. Za bývalého režimu, ktorý sa vyznačoval oplotenými štátnymi hranicami a nemožnosťou vlastniť výrobné prostriedky, nemal svetový organizovaný zločin o slovenský priestor záujem. Po roku 1989 sa situácia zmenila. Kriminalita, ako som už spomínal, už do roku 1993 vzrástla 3,5-násobne. Začali sa objavovať prvé výbuchy, prvé vraždy za peniaze, hojnieť prostitúcia, drogy, rozmohli sa krádeže áut. Polícia nebola na podobný vývoj vycvičená ani materiálne vybavená, navyše bola tým štátnym orgánom, ktorý niesol hlavnú ťarchu zodpovednosti za policajný systém bývalého režimu. Bola a podnes sa podrobuje tvrdej kritike zoslabujúcej jej autoritu medzi občanmi, vedúcej k obavám policajtov rázne zakročiť proti osobám porušujúcim zákon a vyvolávajúcej nezáujem o prácu v polícii. Ani legislatívne predpoklady na účinný boj s organizovanou trestnou činnosťou neboli a stále nie sú dostatočné, ani v štátoch s tradičnou demokraciou sa ľahko nepresadzujú. S organizovaným zločinom nemožno viesť rytierske súboje. V boji s ním ide o existenciu civilizácie, a preto je nutné v záujme tohto boja a v záujme toho, aby štát mohol občanom reálne garantovať aspoň najzákladnejšie ľudské práva, ako je právo na život a majetok, kontrolovane obetovať časť menej významných ľudských práv občanov, ako je právo na utajený prenos správ a na nedotknuteľnosť obydlia, a dať väčšie práva polícii, súdom a prokuratúre. Odborníci na boj s organizovaným zločinom zo štátov s tradičnou demokraciou vyslovujú obavy, že krátko po tom, čo sa nám podarilo zvrhnúť silný policajný štát a čo sme začali budovať demokratickú občiansku spoločnosť, sa budú potrebné zmeny opačným smerom presadzovať ešte ťažšie ako v ich krajinách. Za hlavné problémy spojené s odhaľovaním a postihom organizovaného zločinu považujeme pestovaný strach svedkov a poškodených, neexistenciu možnosti fyzickej ochrany svedka a možnosti odmeniť spolupracujúceho obvineného znížením až odpustením trestu, preťaženosť všetkých orgánov činných v trestnom konaní, najmä polície, vedúcu k administratívnemu prístupu k vybavovaniu vecí, spôsobovanú aj neúmernou šírkou objektov chránených Trestným zákonom a neuplatňovaním zásady oportunity pri začatí trestného konania, nedostatočné využívanie osobitných prostriedkov trestného poriadku v boji proti závažnej trestnej činnosti, časté organizačné zmeny v polícii, nedostatočné materiálno-technické a personálne vybavenie orgánov činných v trestnom konaní, najmä polície, nedostatočné skúsenosti týchto orgánov s bojom proti organizovanému zločinu, nedostatočnú morálnu podporu verejnosti, občanov, novinárov a politikov. Nemožno podceniť ani negatívny vplyv tzv. akčných filmov plných násilia, brutality a bezprácneho života v prepychových podmienkach na psychický vývoj mladistvých. Mnohí mladiství nikde nepracujú a motívom trestnej činnosti, hlavne majetkovej, je snaha bezplatne získať prostriedky ani nie tak na obživu, ale na hry v automatoch, na luxusný spôsob života, predvádzanie sa v spoločnosti a pod. V časti prevažne rómskej populácie si mladiství páchatelia trestnou činnosťou zadovažujú aj finančné prostriedky na základné životné potreby, ktoré im rodina z rôznych dôvodov nezabezpečuje. Pozitívnym faktom je, že v roku 1997 sa po prvý raz podarilo vzniesť obvinenia voči osobám podozrivým z organizovaného zločinu, nevynímajúc údajných vodcov jednotlivých skupín podsvetvia. V boji s organizovaným zločinom sa začali využívať osobitné prostriedky Trestného poriadku. Ako celkom nedostatočná sa však ukázala právna úprava utajenia svedka, spočívajúca doposiaľ výlučne len v utajení jeho osobných údajov, ale nie jeho fyzickej totožnosti a bez zabezpečenia jeho ochrany. Ani zákon o boji proti legalizácii príjmov z trestnej činnosti, ku ktorému nebol súčasne vydaný ani legislatívne pripravený nevyhnutný vykonávací predpis, sa nedostal do povedomia a praxe oprávnených a povinných subjektov. Až vydanie vyhlášky o podozrivých bankových operáciách prinieslo určité oživenie v tejto oblasti, ale pre krátkosť času jej účinnosti nemožno ešte prijať významnejšie závery. Významný zlom v odhaľovaní organizovanej trestnej činnosti očakávame od zavedenia inštitútu fyzickej ochrany svedka a možnosti výsluchu svedka bez fyzického kontaktu s obvineným. Dovoľte mi, aby som uviedol niekoľko poznámok k činnosti prokuratúry v netrestnej oblasti, ktorá je menej známa a menej populárna. Prokuratúra však podľa platného zákona o prokuratúre má kompetencie aj v tejto oblasti. Na úseku katastra nehnuteľností pretrvávajú pochybenia spočívajúce v nedostatočnom zabezpečovaní podkladov na rozhodnutie, najmä z hľadiska zisťovania zvyklostí týkajúcich sa obmedzenia zmluvnej voľnosti účastníkov konania a nakladania s predmetom zmluvy a preukazovania oprávnenia prevodov s nehnuteľným majetkom nakladať. V agende pozemkových úradov sa vyskytli viaceré prípady uspokojenia reštitučných nárokov bez splnenia základných podmienok pre takýto postup, keď nehnuteľnosti sa vydávali nad rámec zákonom ustanovených rozsahov neoprávneným osobám alebo po márnom uplynutí lehoty na uplatnenie nároku. V roku 1997 ťažisko návrhovej činnosti prokuratúry tvorili návrhy na zapretie otcovstva podľa § 62 zákona o rodine. Všetkým návrhom, o ktorých súdy rozhodli v sledovanom období, sa vyhovelo. V roku 1997 bolo najviac vstupov do začatého súdneho konania vo veciach výchovy maloletých. Jednou z najvýznamnejších činností prokuratúry v netrestnej oblasti je uplatňovanie oprávnenia generálneho prokurátora na podávanie návrhu na začatie konania pred Ústavným súdom. Väčšina návrhov bola podaná vo veciach nesúladu všeobecne záväzných nariadení obcí s ústavou a zákonmi. Chcem poznamenať, že voči všeobecne záväzným nariadeniam obcí, ktoré neboli v súlade s ústavou a zákonmi, podala prokuratúra vyše 200 protestov a z 35 návrhov podaných Ústavnému súdu generálnym prokurátorom od vzniku Ústavného súdu do podania tejto správy bolo 25 návrhov, teda 71 % na vyslovenie nesúladu všeobecne záväzných nariadení obcí s ústavou, 5 návrhov na vyslovenie nesúladu časti zákona s ústavou, z toho v jednom prípade išlo o zákon z roku 1993, v ostatných prípadoch o zákony prijaté pred rokom 1993, dva návrhy na vyslovenie nesúladu vládneho nariadenia s ústavou, jeden návrh na vyslovenie nesúladu vyhlášky Ministerstva zdravotníctva Slovenskej republiky s ústavou a dva návrhy na výklad ústavy. Do konca apríla 1998 Ústavný súd rozhodol o 30 návrhoch generálneho prokurátora. Z rozhodnutých vecí vyhovel 25 návrhom, čo je 83 %, z toho 19 návrhom v celom rozsahu, 5 z väčšej časti a jednému z menšej časti. Len jedinému návrhu Ústavný súd nevyhovel, bol to návrh na vyslovenie nesúladu nariadenia vlády o odbornej spôsobilosti pracovníkov obecnej polície s ústavou. Dva návrhy Ústavný súd odmietol celkom, z toho jeden návrh bol ešte návrhom generálneho prokurátora JUDr. Bacha na výklad článku 154 ods. 3 ústavy, kde Ústavný súd nezistil existenciu rozporu, a druhým odmietnutým návrhom bol návrh na vyslovenie nesúladu všeobecne záväzného nariadenia obce Nižné Repaše s ústavou, pretože toto nariadenie v období podania návrhu ešte nenadobudlo právoplatnosť. Môj návrh na výklad článku 102 písm. i) ústavy Ústavný súd odmietol z väčšej časti, pretože navrhnutý výklad, že milosť možno udeliť len za skutok, ktorý je v rozhodnutí presne popísaný, ktorý je trestným činom a len ak si to vyžadujú mimoriadne okolnosti prípadu lebo mimoriadne pomery páchateľa podľa názoru Ústavného súdu z ústavy odvodiť nemožno a prezident môže udeľovať milosť podľa vlastnej úvahy. O dvoch návrhoch Ústavný súd konanie zastavil, keď miestne zastupiteľstvo miestnej časti Bratislava-Dúbravka a Bratislava-Devínska Nová Ves najskôr odmietli vyhovieť protestu prokurátora, ale po podaní návrhu na Ústavný súd svoje rozhodnutia zmenili a prispôsobili textu zákona. Akým spôsobom sa chceme pokúsiť vyrovnať sa s negatívnymi poznatkami, ktoré sme zistili, pokiaľ ich považujeme za ovplyvniteľné činnosťou prokuratúry, to sa uvádza na stranách 55-57 predloženej správy. Ďakujem vám za pozornosť, pani poslankyne a páni poslanci.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u937" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u937.p1">Ďakujem vám, pán generálny prokurátor. Prosím, sadnite si na miesto určené pre navrhovateľov.</seg>
            </u>
            <u xml:id="ParlaMint-SK_1998-06-30-t1m49.u938" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u938.p1">Teraz prosím predsedu ústavnoprávneho výboru pána Petra Brňáka, aby podal informáciu o prerokovaní tejto správy vo výbore.</seg>
            </u>
            <u xml:id="ParlaMint-SK_1998-06-30-t1m49.u939" who="#PeterBrňák.1959" ana="#regular">
               <seg xml:id="ParlaMint-SK_1998-06-30-t1m49.u939.p1">Vážený pán predsedajúci, vážený pán generálny prokurátor, vážená Národná rada, materiál s názvom Správa o poznatkoch Generálnej prokuratúry Slovenskej republiky o stave zákonnosti v Slovenskej republike a o činnosti prokuratúry Slovenskej republiky za rok 1997 prerokoval ústavnoprávny výbor ako jediný výbor na svojom rokovaní dňa 26. júna 1998 a prijal k nemu uznesenie, na základe ktorého zobral uvedenú správu na vedomie a odporučil pre zákonné požiadavky predložiť uvedenú správu na rokovanie Národnej rady Slovenskej republiky. Ako určený informátor zároveň navrhujem, aby po uskutočnenej rozprave Národná rada Slovenskej republiky uvedený materiál zobrala na vedomie. To je všetko, ďakujem.</seg>
            </u>
            <u xml:id="ParlaMint-SK_1998-06-30-t1m49.u940" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u940.p1">Ďakujem, pán kolega, nech sa páči, sadnite si na miesto určené pre spravodajcov výborov. Dámy a páni, otváram rozpravu. Do rozpravy sa písomne prihlásil pán poslanec Pittner. Pán kolega, nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u941" who="#LadislavPittner.1934" ana="#regular">
               <seg xml:id="ParlaMint-SK_1998-06-30-t1m49.u941.p1">Vážený pán predsedajúci, vážená Národná rada, pán generálny prokurátor, hlavný súbor myšlienok a pripomienok k organizovanému zločinu chcem predniesť pri odpočte vlády. Teraz by som sa chcel obmedziť len na niekoľko myšlienok. S mnohým z toho, čo povedal pán generálny prokurátor, možno len súhlasiť, s mnohým treba polemizovať a mnohé treba tvrdo odmietnuť. Chcel by som v tejto postupnosti povedať asi toto. Organizovaný zločin sa dnes v celom civilizovanom svete stáva problematikou číslo jeden. Dokonca konferencie, medzinárodné konferencie, ktoré v tomto smere prebiehajú, sa zaoberajú organizovaným zločinom ako niečím, čo po skončení studenej vojny je najväčším nebezpečenstvom z hľadiska štátu. U nás, žiaľbohu, aj preto boj proti organizovanému zločinu neplní tie úlohy a tú razantnosť, ktorú by plniť mohol, že neustále sa mylne za zdroj organizovaného zločinu predpokladá otvorenie našich hraníc smerom na Západ, resp. vplyv Západu. Dokážem vo svojom vystúpení k vládnemu odpočtu, aký je to zásadný omyl. Pokiaľ ide o organizovaný zločin, treba si jednoznačne zmapovať príčiny jeho vzrastu vôbec, spôsob jeho existencie a predpoklady jeho eliminácie. Z tohto hľadiska bez rozpakov možno povedať, že rozpad Sovietskeho zväzu, rozpad východného bloku, a to, akým spôsobom orgány týchto štátov neboli pripravené na boj s organizovaným zločinom v podmienkach transformácie ekonomiky, sú hlavným dôkazom toho, prečo organizovaný zločin v našich krajinách sa takouto významnou mierou podieľa dokonca až na ohrození základu štátu. Základom všetkého ich konania je zisk. Hovorili sme o tom už v minulých našich vystúpeniach, či to boli moje vystúpenia, alebo vystúpenia ostatných pánov poslancov, najmä z opozície. Tento zisk je vlastne príčinou výpalného, je príčinou toho, prečo sa tu grupujú rôzne mafie, a je príčinou aj tých objednaných vrážd, ktoré sú takým vrcholkom prejavu organizovaného zločinu pred laickou verejnosťou. Ale v skutočnosti hlavné nebezpečenstvo je v tom, čo nepriamo naznačil aj vo svojom prejave pán generálny prokurátor, že je tu tendencia organizovaného zločinu a ľudí, ktorí ho riadia, dostať sa do mocenských štruktúr štátu a cez mocenské štruktúry štátu si nezákonnými prostriedkami zabezpečiť svoju beztrestnosť a svoje vlastne nezákonné konanie. V stručnosti chcem povedať, že v našich podmienkach, a na to sme upozorňovali, pracovníci, ktorí sme v tom čase nastupovali do bezpečnostných služieb už v roku 1990, je pranie špinavých peňazí. Pranie špinavých peňazí sa stalo všade v týchto krajinách takým hlavným kritériom testovania štátu a jeho prípravy na boj s organizovaným zločinom. A to, čo sa stalo u nás v súvislosti s predajom dlhopisov cez Štátnu sporiteľňu, je niečo neslýchané, ale o tom budem podrobnejšie hovoriť v tom očakávanom vystúpení pri odpočte vlády. Ďalšia záležitosť, pokiaľ ide o výpalné, pokiaľ ide o prejavy mafií, je to, že naozaj naša polícia, ktorá sa s týmto problémom začala zaoberať už v roku 1991 a postupne sa tým zaoberala aj v ďalších rokoch, bola paralyzovaná nemúdrym rozhodnutím o zrušení centralizovaného boja proti organizovanému zločinu. Centralizované riadenie je nevyhnutné, pretože organizovaný zločin nerešpektuje ani hranice štátu. Dnes sa hovorí o transkontinentálnom organizovanom zločine a my ho ideme riadiť na úrovni okresu, resp. kraja. To je niečo, čo v lepšom prípade možno nazvať len diletantizmom. A pokiaľ ide o problematiku, ktorú tu pán generálny prokurátor spomenul, politici verzus organizovaný zločin, veď už minulý rok som vystúpil s tým, že aj také renomované strany, ako bola Kresťanskodemokratická strana Talianska a Socialistická strana Talianska, zlyhali. Boli usvedčené z toho, že ich politici spolupracovali s podsvetím, spolupracovali s mafiami práve kvôli tomu, aby si mohli vytvoriť finančné predpoklady na pôsobenie svojich strán, a to ešte stále nie je celá pravda. Až polícia v Taliansku prestala informovať politikov o svojich krokoch, až vtedy sa konečne prišlo na tieto veci. Samotná korupcia je ďalší zdroj rozvoja organizovaného zločinu a korupcia v našom štáte je jednoducho neslýchaná. Boj proti korupcii je jednoznačne prvoradou úlohou štátu. Jeho sila a jeho slabosť je podmienená tým, aká miera korupcie existuje. V každom štáte existuje korupcia. Ide len o mieru, o ten podiel. Pokiaľ ide o problematiku nás politikov, ktorí sme v opozícii, ani raz som nepočul, že by sme boli sľubovali, že ak budeme vo vláde, tak organizovaný zločin vymizne. Boli by sme hlupáci. Organizovaný zločin možno len eliminovať, ale miera eliminácie závisí od toho, akým spôsobom sa chceme vyrovnať s korupciou, s praním špinavých peňazí, akým spôsobom chceme roztvoriť ruky polícii, Generálnej prokuratúre, prokuratúre vôbec, súdom. Každé ovplyvňovanie týchto inštitúcií politikmi v záujme nejakého triedenia prípadov na také, ktoré treba uložiť, a také, ktoré treba riešiť, je jednoducho niečo, čo vydáva svedectvo o úrovni takejto vôle. Na záver chcem len konštatovať jedno. Naša republika sa stala práčkou špinavých peňazí. Nielen teraz, ale aj teraz, a najmä teraz. Nedávno Pravda uverejnila rozhovor s generálom Koržakovom. Bol to šéf ochranky Jeľcina, ktorý sa vrátil k problematike Slovenska, špeciálne Bratislavy. Odporúčal by som pánom poslancom, paniam poslankyniam, ak budú mať chuť a čas, aby si toto prečítali, uvidia, o čo tu ide. Chcem povedať, že táto vláda zlyhala v boji s organizovaným zločinom, pretože zákon, ktorý jej roztvoril ruky, zákon číslo 249/1994 Z. z., začala plniť až koncom volebného obdobia a napríklad dôkazom toho je aj to, že taký významný inštitút, ako aj v spomínanom prejave povedal pán generálny prokurátor, inštitút ochrany svedka, sa ide riešiť až na dnešnej poslednej schôdzi. A od roku 1994 tento inštitút bol zakotvený v zákone číslo 294, bolo ho treba len rozpracovať a dopracovať. To isté, pokiaľ ide o policajného agenta. S organizovaným zločinom okrskárskymi metódami sa bojovať nedá a vybudovať spravodajstvo kriminálky, vybudovať spravodajstvo a vyškoliť vhodných dôstojníkov polície schopných prenikať do tohto nevyhovujúceho prostredia, to je niekoľkoročná záležitosť. Táto vláda štyri roky tento problém neriešila. Z toho dôvodu, myslím si, bez ohľadu na to, že som z opozície, tieto fakty sami svedčia o kvalite tejto vlády v boji s organizovaným zločinom. Ďakujem vám.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u942" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u942.p1">Ďakujem. Pýtam sa, či páni poslanci, ktorí sa prihlásili o slovo, majú faktické poznámky. Nech sa páči, pán poslanec Lauko.</seg>
            </u>
            <u xml:id="ParlaMint-SK_1998-06-30-t1m49.u943" who="#PeterLauko.1949" ana="#regular">
               <seg xml:id="ParlaMint-SK_1998-06-30-t1m49.u943.p1">Pán generálny prokurátor, chcem potvrdiť to, čo hovoril predrečník, pretože som sa zúčastnil v Sofii na jednej takejto konferencii o organizovanom zločine, kde sa o tom, čo povedal kolega Pittner, hovorilo. Prečítal som si vašu správu a udivilo ma, že na strane 30 hovoríte o opozícii, ako podrýva štátnu moc, a o tzv. podnikateľoch, a v tejto správe sa neuvádza jeden závažný trestný čin, ktorý výsostne súvisí so štátnou mocou, a to je zmizmutie prednostu Okresného úradu v Poprade pána Bachledu, ktorý, ako všetci Popradčania vieme, bol známy podnikateľ, ktorý má účasť vo viacerých podnikoch, konkrétne v Tatravagónke, skupoval pozemky atď. atď., nechcem sa tu o týchto jeho aktivitách rozširovať, a tesne alebo v období referenda zmizol a je to závažný trestný čin. Je podozrenie, že to je organizovaný trestný čin a v tejto vašej správe sa o tejto veci nespomína ani slovo. Veľmi pekne by som vás prosil, nielen vás, ale celú vládnu koalíciu, keby ste nielen mne ako poslancovi, ale aj občanom tohto regiónu vysvetlili, čo sa vlastne s prednostom Okresného úradu v Poprade, ktorý bol výsostne zástupca vládnej koalície, stalo.</seg>
            </u>
            <u xml:id="ParlaMint-SK_1998-06-30-t1m49.u944" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u944.p1">Ďakujem. Pán Hofbauer.</seg>
            </u>
            <u xml:id="ParlaMint-SK_1998-06-30-t1m49.u945" who="#RomanHofbauer.1940" ana="#regular">
               <seg xml:id="ParlaMint-SK_1998-06-30-t1m49.u945.p1">Pán poslanec Pittner, bol by som rád, keby ste informovali, akým spôsobom mala predstavu súčasná opozícia, vtedajšia vládna moc, realizovať to, čo ste mali napísané na pútačoch po celej republike, že zákony budú platiť pre všetkých rovnako. Pripomínam, akým spôsobom sa to realizovalo. Keď ste boli ako minister vnútra, nezašantročil sa náhodou spis Technopol? Nemá ho náhodou KDH archivovaný na Žabotovej ulici číslo 2? Nie je to náhodou tak? Ďalej sa pýtam, akým spôsobom sa udeľovala amnestia všetkým, ktorí sa o túto kauzu obtreli. Neboli tieto kroky práve východiskovými krokmi na previazanie organizovaného zločinu s najvyššími atribútmi politickej moci v tomto štáte? <vocal type="noise"><desc>Hlasy v sále.</desc></vocal> Nevykrikujte, páni poslanci KDH! A čo sa týka organizovaného zločinu, dovolím si pripomenúť niektoré ďalšie kroky. Ako je to možné, že v Taliansku s organizovaným zločinom práve boli pospájané všetky nitky kresťanskodemokratických strán a hnutí? Nie je to nejako čudné? Ako je možné, že v Európe prišlo k zavraždeniu Alda Mora? To nebola previazanosť najvyšších kruhov, odprataním politika, ktorý bol nežiaduci pre mierovú pokojnú a sociálne spravodlivú Európu? A ak organizovaný zločin je semeniskom na Slovensku, dovolím si pripomenúť vraždu exministra vlády čílskeho prezidenta Leteriera v New Yorku, ktorá bola za spoluúčasti USA chladnokrvne osnovaná, politická vražda priamo v hlavnom meste tohto štátu, nevyjasnenú vraždu prezidenta Kennedyho, nevyjasnenú vraždu jediného nositeľa Nobelovej ceny mieru Spojených štátov amerických Martina Luthera Kinga. A čo sa týka prania špinavých peňazí, odporúčam kúpiť si knihu od amerického autora Páni z práčovne špinavých peňazí. Je to výborná príručka, ktorá dokumentuje čosi iné než to, že jadro organizovaného zločinu je Európa a v rámci nej Slovensko.</seg>
            </u>
            <u xml:id="ParlaMint-SK_1998-06-30-t1m49.u946" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u946.p1">Ďakujem. Pán kolega Lauko, viete, ku komu môžete fakticky vystúpiť. Ak to porušíte, zoberiem vám slovo.</seg>
            </u>
            <u xml:id="ParlaMint-SK_1998-06-30-t1m49.u947" who="#PeterLauko.1949" ana="#regular">
               <seg xml:id="ParlaMint-SK_1998-06-30-t1m49.u947.p1">Chcem doplniť pána Pittnera, svojho predrečníka, že nespomenul niektorých "tiežpodnikateľov", ktorí sa uvádzajú na strane 30, a chcem ubezpečiť, že títo podnikatelia nemajú nič spoločné s opozíciou. Mám na mysli v Trnave pána Póra, mám na mysli pána, ktorý má prezývku Žaluď, ktorý má väčšinu akcií v Tatravagónke Poprad. Ešte raz opakujem, aby to všetci dobre počuli a aby si to uvedomili, že títo podnikatelia nemajú nič spoločné s opozíciou.</seg>
            </u>
            <u xml:id="ParlaMint-SK_1998-06-30-t1m49.u948" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u948.p1">Ďakujem. Keďže už nemám ďalšiu písomnú prihlášku do rozpravy, pýtam sa, kto sa hlási do rozpravy ústne. Pán kolega Fico, pán kolega Weiss. Keďže viac nikto, uzatváram podania ďalších ústnych prihlášok do rozpravy k tomuto bodu programu. Dámy a páni, keďže je 12.00 hodín, v rozprave budeme pokračovať o 14.00 hodine, keď bude pokračovať rokovanie schôdze, ktorú teraz prerušujem na dve hodiny. V poradí je pán Fico a pán Weiss. Dámy a páni, tak ako vás už oslovil dnes pred začiatkom rokovania pán kolega Brňák, opakujem členom ústavnoprávneho výboru, že rokovanie tohto výboru bude dnes o 13.30 hodine.</seg>
            </u>
            <note type="comment">Po prestávke.</note>
            <u xml:id="ParlaMint-SK_1998-06-30-t1m49.u949" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u949.p1">Dámy a páni, budeme pokračovať v odpoludňajšom rokovaní. Schôdzu sme prerušili v priebehu rozpravy. Do rozpravy boli prihlásení ešte dvaja páni poslanci v poradí pán Weiss a pán Fico. Prosil by som pána Weissa, keby si zobral slovo, a pán Fico, myslím si, že o chvíľku príde, nakoľko je rokovanie ústavnoprávneho výboru. Prosil by som, pán kolega, keby ste mohli zavolať do ústavnoprávného výboru, nech skončia rokovanie a nech prídu rokovať. Nech sa páči, pán kolega, máte slovo.</seg>
            </u>
            <u xml:id="ParlaMint-SK_1998-06-30-t1m49.u950" who="#PeterWeiss.1952" ana="#regular">
               <seg xml:id="ParlaMint-SK_1998-06-30-t1m49.u950.p1">Pán generálny prokurátor na stranách 27 až 33 predloženej správy podal charakteristiku organizovaného zločinu ako fenoménu, s ktorým majú problémy všetky vyspelé štáty. S tým nemožno nesúhlasiť. Na 36. schôdzi Národnej rady Slovenskej republiky 11. novembra minulého roku som v tejto súvislosti povedal, že Slovenská republika má iba jedného skutočného nepriateľa, ktorým je práve organizovaný zločin, pretože všeobecne rozšírená organizovaná kriminalita môže ohroziť samotné fungovanie štátu, pretože organizovaný zločin sa môže stať vážnym konkurentom a protivníkom štátnej moci, ktorú paralyzuje, a likviduje tak civilizované spoločenské pomery, teda právnu istotu, spravodlivosť, slobodu a ľudské práva. Konštatoval som, že organizovaný zločin čerpá svoju moc práve z parazitovania na štátnych inštitúciách, ktoré využíva, korumpuje a zároveň ich rozkladá a robí bezmocnými. V tejto súvislosti sa chcem pozastaviť pri polemike pána generálneho prokurátora tvrdením, že organizovaný zločin je čisto subjektívnym javom, ktorý v tom-ktorom konkrétnom štáte bude alebo nebude narastať výlučne podľa toho, ktoré politické sily v ňom budú vládnuť. Pán generálny prokurátor pokladá toto tvrdenie za dogmu, ktorá deformuje verejnú mienku o organizovanom zločine a následne robí vládnucich i opozičných politikov a novinárov zodpovednými alebo spoluzodpovednými za súčasný neradostný stav u nás, lebo šíria túto dogmu. Podľa môjho názoru pán generálny prokurátor v tejto argumentácii na stranách 29 až 30 zjednodušuje veci. Prirodzene, plne súhlasím s tým, že organizovaný zločin tu bude za každej vlády, ale priestor na jeho pôsobenie a rozširovanie bude vždy závisieť od toho, či vláda má, alebo nemá politickú vôľu účinne a dôsledne bojovať s organizovaným zločinom. A táto politická vôľa sa neprejavuje iba v tom, či vláda dá polícii patričné vybavenie a právomoci. Strana demokratickej ľavice, ktorá chce v prípade, že sa dostane k moci, viesť totálnu vojnu proti organizovanému zločinu, kritizovala túto vládu predovšetkým za nedostatok politickej vôle dôsledne a nekompromisne bojovať s organizovaným zločinom. A budeme v tejto kritike pokračovať. V tejto súvislosti musím preto odmietnuť akokoľvek dobre mienené tvrdenie pána generálneho prokurátora, že politici opozičných strán tým, že útočia na štátnu moc, podrývajú autoritu polície, ale aj súdu a prokuratúry a presviedčajú občanov, že za existencie tejto vlády neexistuje nijaká reálna možnosť brániť sa organizovanému zločinu. Naša kritika vládnucej moci, že nemá dostatok politickej vôle bojovať proti organizovanému zločinu, nijako nespochybňuje úsilie poctivých policajtov a ďalších ľudí, ktorí s organizovaným zločinom každodenne bojujú. O čo opieram svoje tvrdenie, že súčasné vládnuce politické strany neprejavili dostatok politickej vôle bojovať proti organizovanému zločinu? Čítankovým príkladom nedostatku politickej vôle je osud, ktorý postihol vládny program s názvom Čisté ruky. Predseda vlády na moju otázku minulý štvrtok, prečo vláda odsabotovala vlastný protikorupčný program Čisté ruky, odpovedal veľmi nepresvedčivo a nesplnenie programu odôvodňoval tým, že všetko je vlastne obsiahnuté v návrhoch Trestného poriadku a Trestného zákona. Ale tieto právne normy sú predsa o niečom inom. Musím sa pýtať, prečo vláda, hoci program prijala už v roku 1995, za taký dlhý čas jednoducho nemala dostatok politickej vôle, pretože aparát k dispozícii nepochybne má, aby predložila tomuto parlamentu niektoré normy. Nebudem hovoriť o všetkých dvanástich normách z tých osemnástich, ktoré sa mali prijať. Dvanásť sa neprijalo. Chcel by som poukázať predovšetkým na to, že v rámci rekodifikácie Trestného zákona sa malo posúdiť najmä zvýšenie trestných sadzieb za trestné činy úplatkárstva a Trestného zákona. Veď vieme, že sme boli svedkami úplne opačného postupu, že trestný čin podplácania sa zrušil. Mal sa novelizovať zákon o združovaní v politických stranách a v politických hnutiach, aby sa spriehľadnilo financovanie politických strán. Takýto zákon vláda nepredložila ani neiniciovala diskusiu o týchto veciach. Možno aj preto doteraz nemáme informáciu v parlamente o tom, ako hospodárili jednotlivé politické strany. Strana demokratickej ľavice takúto informáciu podala. Mal sa vypracovať návrh zákona o preukazovaní pôvodu nadobudnutého majetku. A myslím si, že sa tu už ide na podstatu veci, že jednoducho sú tu ľudia spätí s politikou, s najvyššou politikou - o tom ešte o chvíľu budem hovoriť -, ktorí nemajú záujem, aby sa preukázalo, akým spôsobom k majetku prišli. A nemajú záujem ani o to, aby sa takýto zákon prijal. Mal sa novelizovať zákon o preukazovaní pôvodu finančných prostriedkov na privatizáciu. Myslím si, že je nosením dreva do lesa zdôrazňovať, že ani na prijatí takéhoto zákona tí, ktorí privatizovali na základe hesla Víťaz berie všetko, nemali a nemajú záujem. Päťkrát Strana demokratickej ľavice predkladala v tomto parlamente návrh na novelizáciu zákona Národnej rady o Najvyššom kontrolnom úrade, aby Najvyšší kontrolný úrad mohol kontrolovať Fond národného majetku. Päťkrát sme boli pod smiešnymi zámienkami odmietnutí. Záver je celkom jasný. Korupcia vládnucim politickým stranám vyhovuje, pretože inak by museli mať aspoň základnú politickú vôľu splniť to, čo sami navrhli. Ďalším príkladom, že vláda nemá v úmysle seriózne bojovať s organizovaným zločinom, je jej praktický vzťah k praniu špinavých peňazí. Kým celý demokratický svet v úsilí vyrovnať sa s organizovaným zločinom bojuje predovšetkým proti tým, ktorí perú špinavé peniaze, predseda vlády Slovenskej republiky svojím výrokom "štátne dlhopisy môže kúpiť každý, aj ten, kto má peniaze načierno schované a nevie ich zdaniť, teraz mu tým dávame šancu", vlastne vyzval, aby aj podvodníci, zločinci preprali zisky z podvodov, predaja narkotík, ukradnutých áut, starožitností atď. a neskôr si nechali preplatiť dlhopisy čistými peniazmi vrátane úrokov. Áno, pán generálny prokurátor, práve takýmto spôsobom sa najvyšší bossovia organizovaného zločinu, ako o tom píšete vo svojej správe, začínajú pretavovať na bohatých a vážených občanov Slovenskej republiky na základe priamej výzvy ústavného činiteľa a so súhlasom vedení bánk, ktorých je majoritným vlastníkom Fond národného majetku, teda vlastne štát, a ktoré od ľudí kupujúcich dlhopisy nevyžadujú ani len občiansky preukaz. Keď Strana demokratickej ľavice kritizuje vládnu moc, že umožnila takéto prepieranie špinavých peňazí, spochybňuje tým ako opozičná strana vieru občanov, schopnosť štátu bojovať s organizovaným zločinom? Máme vari mlčať, keď vidíme, čo sa deje? Ako bude Generálna prokuratúra reagovať na túto výzvu predsedu vlády preprať čierne peniaze? Uvediem ďalší príklad. Pán Štefan Gavorník, prezident Prezídia Fondu národného majetku v Pravde 29. januára 1997 uviedol, že "medzi skutočnými nadobúdateľmi", myslí sa tým majetok z privatizácií, "sú aj vysoko postavení politici, že o nich vie, ale nepovie, a že ak by sa rozhodol napísať pamäti, tak by nestihol dokončiť ani kapitolu". Nie je to vari otvorené priznanie, že v privatizačnom procese sa zneužíva politická moc na obohacovanie sa politikmi v rozpore so zákonom o konflikte záujmov? Prečo stále nie sú známi vlastníci napríklad Nafty Gbely? Hanbia sa za to, že majetok nadobudli čestnou a statočnou prácou? Prečo sa nepochvália nadobúdatelia svojimi majetkami, vari je to hanba legálne, poctivo sa dostať v privatizačnom procese k majetku? Alebo si zoberme výrok bývalého podpredsedu Hnutia za demokratické Slovensko Arpáda Matejku: "Nemôžem súhlasiť s takým systémom, ktorý umožní, aby niekto, kto dostane akože krachujúcu firmu za korunu, za rok z nej získal 40 mil. korún." Hovoril o pánu Zbořilovi, ktorého si predseda Hnutia za demokratické Slovensko na mítingu HZDS posadil vedľa seba a žartoval s ním na tému jeho šikovnosti. Nie je to, dámy a páni, tak, že privatizácia v Slovenskej republike nadobudla charakter organizovaného rozkrádania národného majetku vládnucimi politikmi? Nie je to priame využitie alebo skôr zneužitie politickej moci získanej v demokratických voľbách na osobné obohacovanie sa? Aby sme nechodili do minulosti, zoberme si najčerstvejšie príklady zneužívania politickej moci v oblasti bankovníctva. Investičná a rozvojová banka sa po navŕšení kapitálu, myslím asi do 600 mil. korún, stala majetkom Východoslovenských železiarní. Mala byť použitá na rizikové operácie, predovšetkým v Juhoslávii. Vieme, k akému vývoju došlo. Prišlo takmer ku krachu tejto banky a Národná banka Slovenska, aby sanovala Investičnú a rozvojovú banku, musela do nej vložiť 11 mld. korún, ktoré sa mohli použiť na úplne iné účely. Kedy Národná banka tých 11 mld. korún dostane naspäť, je v nenávratne. Dve miliardy korún na sanáciu Investičnej a rozvojovej banky vložila Slovenská poisťovňa, ktorej je dominantným vlastníkom Fond národného majetku. Predseda vlády na stretnutí s manažmentom Východoslovenských železiarní ubezpečoval, že veci sa majú zariadiť tak, aby Východoslovenské železiarne neutrpeli škodu. Pýtam sa, či je vari predseda vlády Slovenskej republiky agentom stopercentne súkromnej spoločnosti, alebo či nie je nebodaj spoluvlastníkom tejto spoločnosti, pretože tá správa tým spôsobom by tomu nasvedčovala. Predvčerom Strana demokratickej ľavice upozornila slovenskú verejnosť, že pripravovaným spájaním Investičnej a rozvojovej banky so Slovenskou poisťovňou a spôsobom navyšovania základného imania v Slovenskej poisťovni vzniká nebezpečenstvo, že poisťovňa prejde z rúk štátu do rúk VSŽ. A týmto spôsobom sa má obísť zákon o neprivatizácii Slovenskej poisťovne a najväčší slovenský podnik má získať rozhodujúcu časť finančného trhu na Slovensku. Varovali sme predsedu vlády, ministra financií, prezidenta Fondu národného majetku, že ak by k takémuto vývoju došlo, za tento čin proti občanom Slovenskej republiky ponesú plnú zodpovednosť. Pripájam sa k tej časti verejnosti, ktorá si kladie otázku, či Východoslovenské železiarne nechcú svoje dlhy splatiť z peňazí, ktoré do poisťovne vložili občania. Spomeňme si, že aby bolo možné dať 2 mld. korún do Investičnej a rozvojovej banky, tak sa potichučky zvýšilo zákonné poistné zo 624 Sk za obyčajný favorit na terajších 1164 Sk. Nechcú vari Východoslovenské železiarne splatiť svoje dlhy z peňazí, ktoré do poisťovne vložili občania? Hovorím o tom preto, že logika obludného prepojenia hospodárskej a politickej moci, ku ktorej došlo v Slovenskej republike po novembri 1994, je jasná. Hnutie za demokratické Slovensko dalo pánu Rezešovi a jeho spoločníkom najväčší slovenský podnik a na oplátku hlavný vlastník najväčšieho slovenského podniku organizuje Hnutiu za demokratické Slovensko excelentnú volebnú kampaň ako priamy manažér. A keďže Východoslovenské železiarne majú stále väčšie problémy nielen s Investičnou a rozvojovou bankou, vláda a Fond národného majetku, kde má HZDS väčšinu, chcú pomáhať Východoslovenským železiarňam riešiť jeho ekonomické problémy najlepšie tak, že sa nečinnosťou Fondu národného majetku umožní VSŽ zmocniť sa druhej najväčšej slovenskej banky. Nepripomína vám to, vážené kolegyne, vážení kolegovia, vysokoorganizované konanie ľudí, ktorí chcú zneužitím politickej moci nadobudnúť obrovský majetok? Toto je uplatnenie programu Čisté ruky v praxi, dámy a páni? Ak hovoríme o organizovanom zločine, nemôžeme preto obísť v Slovenskej republike jeho priamu súvislosť so spôsobom, akým sa po novembri 1994 v tejto krajine privatizuje. Po prijatí protiústavnej novely zákona o veľkej privatizácii v novembri 1994 sa tento proces stal úplne nekontrolovateľným a neprehľadným. Deväť mužov priamo riadených vládnucimi politickými stranami, ako to priznal v Rádiožurnále Twistu počas júnovej koaličnej krízy v roku 1996 predseda Združenia robotníkov Slovenska, dostalo právomoci neobmedzene rozhodovať o tom, komu a za čo sa dajú kusy národného majetku. Pán poslanec Moric v denníku SME povedal úplne výstižne, že víťaz berie všetko, že neexistuje spravodlivá privatizácia a všetci podľa neho vieme, že jediným kritériom bola vernosť. Hovorím o tom všetkom preto, že politické sily, ktoré takýmto spôsobom organizujú vytváranie vrstvy bohatých, jednoducho nemôžu mať záujem na potláčaní organizovaného zločinu v tejto krajine. Môžu mať takýto záujem tí, ktorí vytrvalo ignorujú upozornenia predsedu Najvyššieho kontrolného úradu, že štátny majetok sa u nás rozkráda vo veľkom? Môžu mať záujem na zrušení korupčného klientskeho systému, vďaka ktorému zbohatli a stali sa mocnými? Záver je jednoznačný. Žiadne posilnenie právomoci polície nám v boji proti organizovanému zločinu nepomôže, ak neodstránime v tejto krajine klientsky systém, ktorý vytvorili súčasné vládnuce strany, a ak sa stále budú ututlávať trestné činy a ignorovať zistenia napríklad Najvyššieho kontrolného úradu. Chcel by som sa v tejto súvislosti opýtať pána generálneho prokurátora, čo urobila Generálna prokuratúra so správami Najvyššieho kontrolného úradu, v ktorých sa opakovane hovorilo o porušovaní zákona o verejnom obstarávaní. Veď ako pán generálny prokurátor uviedol na strane 32 svojej správy, k zdrojom obživy organizovaného zločinu patria aj lukratívne štátne objednávky. Koľko prípadov porušenia tohto zákona v ústredných orgánoch štátnej správy sa dotiahlo do konca? Koľkými prípadmi vynucovania si úplatkov za poskytnutie úverov v bankách ovládaných Fondom národného majetku sa Generálna prokuratúra zaoberala? Koľko prípadov vytunelovaných slovenských podnikov Generálna prokuratúra prešetrovala? A s akým výsledkom? Nie je to organizovaný zločin doviesť fabriku ku krachu, aby potom mohla byť lacno sprivatizovaná a následne dobre predaná do zahraničia? Nie je to organizovaný zločin, ak sa privatizujú štátne majetky tak, že ľudia blízki ústavnému činiteľovi sa stávajú nadobúdateľmi a slovenskými veľkostatkármi? Žiaľ, ani ja, podobne ako pán generálny prokurátor uvádza vo svojej správe, nemôžem predložiť také dôkazové materiály, aby mohli byť tieto veci dovedené do konca. Hovorím o tom preto, že v tejto krajine za týchto vládnucich strán nebola a nie je politická vôľa bojovať s organizovaným zločinom, pretože skutočný boj s organizovaným zločinom by podlomil piliere súčasnej vládnej moci. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u951" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u951.p1">Ďakujem. Faktická poznámka - pani Pavlovičová.</seg>
            </u>
            <u xml:id="ParlaMint-SK_1998-06-30-t1m49.u952" who="Pavlovičová, B." ana="#regular">
               <seg xml:id="ParlaMint-SK_1998-06-30-t1m49.u952.p1">Vážený pán poslanec Weiss, domnievam sa, že vaše slová boli prisilné, nepodložené, ba zavádzajúce. A čo sa týka šikovnosti pána Zbořila, tak sa vás pýtam, ak máte takéto vedomosti o tom, čo sa stalo, prečo ste nedali podnet na Generálnu prokuratúru? Vaše slová o tom, že nemáte dostatok argumentov, neobstoja. Ak si dovolíte na pôde tohto parlamentu vysloviť takéto názory, podozrenia, tak by ste mali mať aj dostatok dôkazov na to, aby ste vedeli dať podnet na Generálnu prokuratúru, aby sa veci riešili a vyšetrili. Pretože je veľmi jednoduché niekoho obviniť a nemať na to dôkazy.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u953" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u953.p1">Ďakujem. Ďalej pán kolega Vanko.</seg>
            </u>
            <u xml:id="ParlaMint-SK_1998-06-30-t1m49.u954" who="Vanko, M." ana="#regular">
               <seg xml:id="ParlaMint-SK_1998-06-30-t1m49.u954.p1">Vážený pán poslanec Weiss, tiež by som sa vás na niečo spýtal. Značnú časť vášho vystúpenia, teda značná časť sa zaoberala majetkom, kde sa stratil, kto ho vytuneloval, ako to spravil. Tiež by som sa opýtal, kde sa stratil majetok Komunistickej strany Slovenska, ktorý mal byť vrátený občanom Slovenska. Boli ste členom posledného výkonného výboru Ústredného výboru Komunistickej strany Slovenska, mali by ste o tom vedieť, kde ste ho zašili, kde ste ho schovali. Ďakujem.</seg>
            </u>
            <u xml:id="ParlaMint-SK_1998-06-30-t1m49.u955" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u955.p1">Ďakujem. Pán poslanec Hofbauer.</seg>
            </u>
            <u xml:id="ParlaMint-SK_1998-06-30-t1m49.u956" who="#RomanHofbauer.1940" ana="#regular">
               <seg xml:id="ParlaMint-SK_1998-06-30-t1m49.u956.p1">Pán kolega Weiss, neviem, prečo sa zaoberáš privatizáciou výlučne po novembri 1994. Vtedy sa vari privatizácia začala? Nezačala sa v roku 1991 za holandských dražieb, za šéfovania Federálneho ministerstva privatizácie - ministra pána Ježka - a za ďalších kôl Moravčíkovej i Čarnogurského vlády? Môžem pripomenúť, že v Moravčíkovej vláde Strana demokratickej ľavice mala rezorty hospodárstva, obrany, životného prostredia, spravodlivosti a financií, podpredsedníčku vlády pani Schmögnerovú. Akým spôsobom sa privatizovalo za Moravčíkovej vlády, keď sa priamymi predajmi vlastným "pusipajtášom" predávali podniky za smiešne ceny ešte aj po prehratých voľbách a po ustanovení už poslaneckého mandátu nových poslancov? Takže tam sa začal organizovaný zločin. A ešte niekde inde. Za ktorej éry, ktorého ministra spravodlivosti prišlo k pretransformovaniu investičných fondov na obchodné spoločnosti a na akciové spoločnosti? Nebolo to za ministra spravodlivosti Hanzela za SDĽ v Moravčíkovej vláde? Tam sa roztopil majetok drobných akcionárov v kupónovej privatizácii zmenou akcií zo správy investičnými fondmi, ale do vlastníctva akcií akcionárov investičnými fondmi. Kto vtedy mal proti tomu protestovať? Nie náhodou minister spravodlivosti Hanzel za SDĽ? Takže, ak hovoríme o nespravodlivosti privatizácie, o nespravodlivosti a o možných mocenských a politických prepojeniach, nech sa páči, ale potom začnite zametať pri svojom prahu, je tam toho na zametanie habadej. To nehovorím len o SDĽ, pretože tá nebola nositeľom vzniku kupónovej privatizácie ani holandských dražieb. To sa začalo podstatne skôr, za čias Verejnosti proti násiliu, Občianskeho fóra, KDH a v podmienkach federácie.</seg>
            </u>
            <u xml:id="ParlaMint-SK_1998-06-30-t1m49.u957" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u957.p1">Pán podpredseda Húska.</seg>
            </u>
            <u xml:id="ParlaMint-SK_1998-06-30-t1m49.u958" who="#AugustínMariánHúska.1929" ana="#regular">
               <seg xml:id="ParlaMint-SK_1998-06-30-t1m49.u958.p1">Rád by som pripomenul pánu Weissovi, že už raz dostal odpoveď, pokiaľ ide o Investičnú a rozvojovú banku, že absolútne nevhodne a neprimerane argumentuje. Pokiaľ ide o záväzky, ktoré má Investičná a rozvojová banka, boli dané predchádzajúcimi vládami. Napríklad 9 mld. záväzkov štátu za podiely na družstevnej výstavbe sa previedlo práve na túto banku. Takisto sa previedlo 16 mld. úrokov, záväzkov štátu voči výstavbe Mochoviec. To znamená, tam vznikli v podstate mlynské kamene tejto banky. Hovoriť o iných súvislostiach v tejto záležitosti je jednoducho nefér. A druhá záležitosť, ktorú... Pardon, už som na konci, pán predsedajúci, môžem ešte?</seg>
            </u>
            <u xml:id="ParlaMint-SK_1998-06-30-t1m49.u959" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u959.p1">Nech sa páči, podľa § 28 rokovacieho poriadku.</seg>
            </u>
            <u xml:id="ParlaMint-SK_1998-06-30-t1m49.u960" who="#AugustínMariánHúska.1929" ana="#regular">
               <seg xml:id="ParlaMint-SK_1998-06-30-t1m49.u960.p1">Ešte chcem upozorniť na to, že som bol pred vyše pol rokom na schôdzi, kde sa prerokúvala pred osadenstvom závodu ZŤS Gelnica problematika privatizácie, ktorú uskutočnil pán Majský. Tam zamestnanci vyslovene vyhlásili, že sa uskutočnili také operácie, že jednoducho sa previedol veľký podiel základných prostriedkov zo závodu Gelnica do Sniny, potom dal pokyn na precenenie zvyšných základných prostriedkov a vyhlásil, že závod vracia nazad, lebo už nemá záujem o tento závod, že to vracia nazad Fondu národného majetku a dokonca, že treba mu doplatiť, pretože sa ešte zvýšila hodnota základných prostriedkov, lebo on ich v podstate precenil, umele nadhodnotil, ale faktická hodnota tvorila už len 40 % hodnoty všetkých základných prostriedkov. Takto sa pracuje, priatelia.</seg>
            </u>
            <u xml:id="ParlaMint-SK_1998-06-30-t1m49.u961" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u961.p1">Ďakujem. Pán poslanec Baránik.</seg>
            </u>
            <u xml:id="ParlaMint-SK_1998-06-30-t1m49.u962" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u962.p1">Ďakujem pekne, pán podpredseda. Pán poslanec Weiss, skutočne sa majetok z privatizácie rozplynul predovšetkým cez fondy, ktoré sa zapojili do kupónovej privatizácie, pretože tie v priebehu roka 1996 na základe rozhodnutia súdov previedli akcie v podstate cez investičné spoločnosti na svoje osobné účty. Tak toto možno považovať za vyložený podvod, aj keď so súhlasom súdov. Ale spôsob a machinácie, ako sa to previedlo, boli známe, vtedajší štátny tajomník ministerstva financií na to upozorňoval, nikto to nechcel brať do úvahy, a potom sa stalo to, čo sa stalo. To, že boli niektoré podniky predané pomerne lacno, pozrite sa, najviac chybných zmlúv sa porobilo v roku 1992. Ako príklad môžem uviesť Pivovar Šariš, kde majiteľ Mosný získal 18,5 %. Päť rokov drancoval tento podnik a potom, samozrejme, na základe zmluvy, keďže nebolo iné riešenie, mu to bol Fond národného majetku nútený predať. A takýchto prípadov sa stalo viacej. Podobný príklad je aj Chemlon Humenné a mohol by som uviesť celý rad iných príkladov. Ale obviňovať, že niekto trebárs v niektorých prípadoch, keď sa nám zdá, - ale treba poznať techniku určovania ceny -, že to bolo predané lacnejšie, vážení, označiť to za krádež, tak to je predsa vrchol nehoráznosti. Uvedomte si jedno, že najsprostejšia forma privatizácie by bola, ak by sa tie podniky draho predali, pretože v tomto prípade by občan, spotrebiteľ musel to v cene finálneho produktu potom zaplatiť. Takže nepovažujem to, ak niektorý nadobúdateľ relatívne lacno získal majetok, že to je strata alebo že je to krádež. Ak to vy takto interpretujete, tak to je vaša vec, ale nemali by ste to...</seg>
            </u>
            <u xml:id="ParlaMint-SK_1998-06-30-t1m49.u963" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u963.p1">Ďakujem. Pani kolegyňa Schmögnerová. Zapnite mikrofón pani poslankyni.</seg>
            </u>
            <u xml:id="ParlaMint-SK_1998-06-30-t1m49.u964" who="#BrigitaSchmögnerová.1947" ana="#regular">
               <seg xml:id="ParlaMint-SK_1998-06-30-t1m49.u964.p1">Ďakujem pekne za slovo. Chcela by som doplniť pána poslanca Weissa, pretože, myslím si, že zďaleka nepostihol všetko, čo postihnúť mal a, samozrejme, že v krátkej dvojminútovej možnosti, ktorá sa mi naskytá, to možné nie je, len myslím si, že mal zdôrazniť, že tu máme, a dobre by sme si to mali pripomenúť, tretiu Mečiarovu vládu, že takzvaná dočasná vláda, na ktorú sa znášali hromy, blesky, bola tu iba 6 mesiacov, že za tzv. dočasnej vlády sa privatizačný proces kontroloval, pretože rozhodovala vláda, to znamená, že Národná rada mohla bezprostredne dostať všetky privatizačné projekty, všetky privatizačné rozhodnutia, že v tomto smere tu mal ingerenciu aj Najvyšší kontrolný úrad, že to bola práve táto tretia vláda HZDS plus dvoch satelitov, ktorá si schválila zákon o privatizácii takým spôsobom, že znemožnila kontrolu privatizácie, pretože preniesla rozhodovanie o privatizačnom procese z vlády na Fond národného majetku. Ale zabudol povedať aj to, že sa za štyri roky neprijala legislatíva, ktorá by zabránila tunelovaniu podnikov každému. Napríklad, ak máte dôvodné podozrenie, ktoré by ste mali rovnako podložiť, ako tu požaduje moja kolegyňa poslankyňa. Mali by ste ho podložiť argumentmi, ale to nie je podstatné. Podstatné je to, že ste neprijali zákon, ktorý by bol zabránil tunelovaniu podnikov. Rovnako ste neprijali zákon o štátnom dozore nad kapitálovým trhom a investičnými spoločnosťami, ktoré by boli zabránili tunelovaniu investičných fondov a investičných spoločností a napríklad ste nezabránili zákonom ani tomu, aby sa tieto fondy transformovali na akciové spoločnosti, to znamená, že držitelia, individuálni dikovia prišli vlastne o všetko. Zodpovednosť za to nesiete vy, páni. Nikto iný. Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u965" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u965.p1">Pán Sečánsky.</seg>
            </u>
            <u xml:id="ParlaMint-SK_1998-06-30-t1m49.u966" who="#MilanSečánsky.1929" ana="#regular">
               <seg xml:id="ParlaMint-SK_1998-06-30-t1m49.u966.p1">Viem, že proces privatizácie nie je prechádzka hájom alebo prechádzka rajom. Z vystúpenia pána poslanca Weissa som vyrozumel, že obviňuje koalíciu z páchania trestnej činnosti. Odporúčal by som pánu poslancovi, aby sa obrátil na pána poslanca Fica, ktorý mu vysvetlí, čo je to trestný čin, aké sú jeho skutkové podstaty a podobne. Ak má pán Weiss dôvodné podozrenie na konkrétne osoby z páchania trestnej činnosti, je prinajmenšom jeho morálnou povinnosťou oznámiť toto orgánom činným v trestnom konaní. Ak takéto dôvody nemá alebo takéto dôkazy nemá, tak jeho vystúpenia sú len prázdnou predvolebnou frázou. To som chcel povedať.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u967" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u967.p1">Ďakujem. Keďže sme skončili s faktickými poznámkami, ďalej bol do rozpravy prihlásený pán poslanec Fico. Pán kolega, nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u968" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u968.p1">Vážené dámy a páni, je mi ľúto, že diskusia skĺzla do tejto polohy, pretože pán poslanec Weiss hovoril o nedostatku kontroly, hovoril o prepojení politických, ekonomických štruktúr s organizovaným zločinom, takže je škoda, že sme skončili pri majetku komunistickej strany, že sme skončili pri veciach, ktoré nemajú nič spoločné so správou, ktorú nám predložil generálny prokurátor Slovenskej republiky.</seg>
            </u>
            <vocal type="noise">
               <desc>Hlasy v sále.</desc>
            </vocal>
            <u xml:id="ParlaMint-SK_1998-06-30-t1m49.u969" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u969.p1">Priatelia, pokoj.</seg>
            </u>
            <u xml:id="ParlaMint-SK_1998-06-30-t1m49.u970" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u970.p1">Chcem uviesť, že správu, ktorú predložil generálny prokurátor Slovenskej republiky, treba, tak ako povedal pán poslanec Pittner, vidieť vo viacerých rovinách. Sú v nej naozaj mnohé zaujímavé informácie, ktoré sa vôbec po prvýkrát objavujú v dokumente, ktorý bol predložený Národnej rade, a sú to naozaj informácie, ktoré nás nútia, aby sme sa zastavili a niečo o nich povedali. V každom prípade správa potvrdzuje, že prokuratúra ako taká má svoje miesto v systéme orgánov Slovenskej republiky, že je to inštitúcia, ktorá môže plniť dôležité úlohy v tých oblastiach, na ktoré je splnomocnená príslušnými zákonmi, a treba, aby sme prokuratúre venovali oveľa väčšiu pozornosť, ako tomu bolo doteraz. Veľmi ma mrzí, že pán generálny prokurátor musí vo svojej správe hovoriť o veciach, ktoré sú až nepochopiteľné. Napríklad je nepochopiteľné, že Generálna prokuratúra alebo prokuratúra ako taká vyčlení prokurátorov na boj s organizovaným zločinom a generálny prokurátor musí konštatovať, že nemajú ani mobilné telefóny, ani prenosné počítače. Tak potom už naozaj neviem, čím sú títo ľudia vybavení, akými základnými prostriedkami, a ako chcú bojovať s organizovaným zločinom, keď nemajú ani mobilné telefóny a prenosné počítače, čo v organizovanom zločine nájdeme na každom kroku v desiatkach a tisícoch kusov. Chcem povedať, že pán generálny prokurátor možno ani nechcel, ale povedal trpkú pravdu v súvislosti s novým územnosprávnym členením. Vážené dámy a páni, bolo zriadených 41 nových okresov. Podľa správy, ktorú predložil pán generálny prokurátor, iba v 13 okresoch bola zriadená okresná prokuratúra. Ešte do týchto prokuratúr musia dochádzať prokurátori z iných okresov, teda tých, ktoré boli etablované. Načo bola dobrá takáto nová štruktúra, keď dnes v nových okresoch nemajú občania možnosť navštíviť okresnú prokuratúru, prípadne okresný súd a vybaviť si veci, tak ako to bolo? Chcem jednoducho povedať, že...</seg>
            </u>
            <vocal type="noise">
               <desc>Ruch v sále.</desc>
            </vocal>
            <u xml:id="ParlaMint-SK_1998-06-30-t1m49.u971" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u971.p1">Prosím vás, nevyrušujte rečníka. Každý má právo si povedať svoj názor a vy sa môžete prihlásiť vo forme faktickej poznámky.</seg>
            </u>
            <u xml:id="ParlaMint-SK_1998-06-30-t1m49.u972" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u972.p1">Chcem len povedať, pán generálny prokurátor trafil naozaj klinec po hlave. Máme nové územnosprávne členenie a zisťujeme, že je nedostatok prokurátorov, ktorí musia cestovať do iných okresov. Zisťujeme, že zo 41 nových okresov mínus 13 je 28, v 28 okresoch nie je okresná prokuratúra. Tak potom načo sme takýmto spôsobom pristupovali k novému územnosprávnemu členeniu, keď nie sú zabezpečené ani tieto základné otázky fungovania štátu? Vo svojom vystúpení sa chcem, samozrejme, venovať najmä trestnej oblasti, ktorej venoval aj generálny prokurátor najväčšiu pozornosť, teda oblasti boja proti kriminalite, boja proti organizovanému zločinu. Je tu základná skutočnosť, ktorú vás prosím, aby ste brali do úvahy. Neuspokojujme sa s číslami. Čísla nám jeden rok stúpajú, jeden rok klesajú. Čísla v tomto momente nie sú vôbec podstatné. Podstatné je to, že na Slovensku narastá brutalita páchateľov trestnej činnosti, že sa objavujú trestné činy, ktoré nemajú obdobu v histórii tohto štátu a že narastá strach občanov a nedôvera občanov v štát riešiť základné otázky bezpečnosti pred páchateľmi trestnej činnosti. Opätovne vítam a zdôrazňujem to, že je predložený do parlamentu vládny návrh zákona na ochranu svedka. Vítam to, pretože to je významný krok smerom dopredu, pretože tento inštitút ochrany svedka v tej podobe, ako je navrhnutý, nám môže pomôcť pritiahnuť viacej občanov do boja proti organizovanej forme trestnej činnosti. Som rád, že parlament schválil zákon o odškodňovaní obetí násilnej trestnej činnosti, pretože konečne ukazujeme ľuďom snahu, že tento štát má naozaj záujem niektoré veci riešiť. Pri pohľade na čísla, ktoré uviedol pán generálny prokurátor, nesmieme zabúdať na to, že na našej trestnej činnosti, ktorá je čím ďalej, tým viac brutálna, sa podieľajú najmä recidivisti. V roku 1997 bolo obžalovaných 27 tis. osôb a z týchto 27 tis. osôb bolo 12 403 osôb s kriminálnou históriou. Teda máme tu takmer polovicu osôb obžalovaných v minulom roku, ktoré už majú záznam v registri trestov. Chcem sa preto spýtať: Kde je naša postpenitenciárna starostlivosť? Kde sú opatrenia po tom, ako je osoba prepustená z výkonu trestu odňatia slobody, aby opätovne nemusela páchať trestnú činnosť? Opäť sa otvára otázka a myslím si, že to bude jeden z prvých krokov, ktoré treba urobiť v novom parlamente - prijať zákon, na základe ktorého bude možné ukladať konkrétne opatrenia na osoby prepustené z výkonu trestu odňatia slobody. Nejakú obdobu ochranného dohľadu, ktorý sme zrušili celkom neopodstatnene v roku 1990. Potvrdilo sa to a nakoniec sa to ukázalo aj v správe pána generálneho prokurátora, že je osobitne vysoká latencia najmä ekonomickej a majetkovej kriminality. Môžeme pokojne hovoriť o tom, že nám klesajú nejaké počty trestných činov, o ktorých sa dozvieme, ale nikto nehovorí o tom, aké sú počty trestných činov alebo aký je asi objem trestnej činnosti, ktorá je dnes latentná. Najmä a najťažšie sa stíhajú trestné činy krátenia dane a úplatkárstva. Tu si neodpustím poznámku, čo sa urobilo pre to, aby sa posilnila finančná polícia. Bola to predsa jedna z hlavných úloh vlády, aby sa posilnili inštitúcie na boj s touto formou trestnej činnosti, to znamená daňové úrady, finančná polícia, colné orgány. Žiadne základné opatrenia sa v tomto smere neurobili, a tak sa nečudujme, že hoci môžeme mať dobrých vyšetrovateľov, ktorí budú vyšetrovať vraždy, znásilnenia, neviem čo, ale na vyšetrovanie krátenia daní a majetkovej kriminality potrebujeme naozaj expertov, ekonómov, daňových poradcov, teda musíme nájsť mechanizmus, ako zatiahnuť ľudí z daňových a colných orgánov do vyšetrovania trestnej činnosti. Pán generálny prokurátor vo svojej správe konštatoval, že stále tu nie je dobrá spolupráca s daňovými a colnými orgánmi. Možno by bolo zaujímavé pozrieť sa, koľko oznámení daňových úradov sa realizovalo do podoby trestného stíhania. Myslím si, že by sme ich spočítali na prstoch jednej ruky. Už ani nehovorím o oznámeniach colných orgánov, ak vôbec colné orgány nejaké oznámenia dávajú, pretože to je veľká sláva, keď colný orgán oznámi, že má podozrenie z nejakej trestnej činnosti. A ak pošle daňový úrad nejaké oznámenie, zväčša skončí v zásuvke nevyšetrené, pretože neexistujú prostriedky na to, ako v týchto veciach pokračovať ďalej. Čo robí štát? Čo robí štát, aby sme v negatívnej situácii, ktorú veľmi precízne naznačil vo svojej správe generálny prokurátor, trošku eliminovali? Mrzí ma, že v správe, hoci to nie celkom spadá, uznávam, do kompetencie a oblasti práce prokuratúry, mrzí ma, že sa opäť nič nehovorí v tejto správe o prevencii. Prokuratúra vystupuje v duchu správy ako inštitúcia predovšetkým represívna, ak hovorím o trestnej oblasti, ktorá sa nezaujíma o netrestnú oblasť, a je škoda, že generálny prokurátor nenaznačil určité tendencie, čo treba urobiť, aby sme spustili lavínu prevencie v tomto štáte. Pokiaľ ide o prevenciu, od roku 1990, vážené dámy a páni, sa nerobí absolútne nič. Absolútne nič. Ak pôjdete na okresné riaditeľstvo Policajného zboru, tak tam nájdete dôstojníka na prevenciu, ktorý je zavalený 100 rôznymi úlohami, len nie prevenciou, ktorý nemá žiadne prostriedky na to, aby vykonával preventívne aktivity a o nejakom systéme prevencie sa už absolútne nedá hovoriť. Zapamätajme si, že boj proti zločinu nie je možný len sprísňovaním trestného postihu. Boj je možný len vtedy, ak skombinujeme prevenciu s represívnymi opatreniami, a to nám tu stále chýba. Na druhej strane ma mrzí, že štát nielenže nerobí aktívne kroky, ktoré od neho očakávame, ale veľakrát prijíma kroky, ktoré sú presne opačné a ktoré pôsobia opačným smerom. Chcem uviesť napríklad oblasť korupcie. V tom sa asi zhodneme, že korupcia a pranie špinavých peňazí sú dve strany trojuholníka, kde tretiu stranu tvorí organizovaný zločin. Korupcia a pranie špinavých peňazí nie sú možné bez existencie organizovaného zločinu a celý vyspelý svet vie, že ak chceme byť účinní v boji proti organizovanému zločinu, nemôžeme mať na to tanky, ozbrojených policajtov a rýchle autá, to nestačí. Najúčinnejší boj proti organizovanému zločinu je boj proti praniu špinavých peňazí a boj s korupciou. Nechcem sa znovu dotýkať programu Čisté ruky, ale ten skončil naozaj s veľkým výsmechom, pretože, keď si zoberieme legislatívne úlohy, ktoré tam boli, tak sa z toho nič nesplnilo a môže tu pán premiér na hodine otázok rozprávať, čo chce. Môžeme ísť zákon po zákone, kde sa vláda zaviazala, že tento návrh zákona predloží. Jednoducho to vláda neurobila a urobila presne opačné kroky. Presne opačné kroky. Pán generálny prokurátor na zasadnutí ústavnoprávneho výboru pripustil, že prijatie novelizácie Trestného zákona, kde sme vypustili trestný čin úplatkárstva, teda podplácania, nemalo prakticky žiadny význam. Ale už nikto nehovorí o tom, že to bola vláda, ktorá si dala úlohu vo svojom programe Čisté ruky, že sprísni trestný postih podplácania. Urobila presne opačný krok. O kontrole Fondu národného majetku cez Najvyšší kontrolný úrad sa tu povedalo už stokrát, ale to, akoby sme hádzali hrach na stenu, nikoho nezaujíma, že vláda to mala ako jednu z hlavných úloh v programe Čisté ruky, a päťkrát bol tento návrh zákona v parlamente odmietnutý a vláda ani raz takýto návrh zákona nepredložila. Pokiaľ ide o pranie špinavých peňazí, v praní špinavých peňazí sme naozaj práčkou európskeho formátu, a to nie je môj výmysel, a to nie je výmysel ani pána poslanca Pittnera. To sú signály, ktoré prichádzajú od zahraničných expertov, ktorí sa zaoberajú praním špinavých peňazí, a hovoria, že na Slovensku sú vytvorené výborné podmienky na pranie špinavých peňazí. Európa bola šokovaná vyhlásením premiéra akousi výzvou na pranie špinavých peňazí, či sa to niekomu páči, alebo nepáči. Som presvedčený, že výrok premiéra nebol úmyselný smerom k praniu špinavých peňazí. Bolo to zúfalstvo z nedostatku finančných prostriedkov, ktoré momentálne naozaj chýbajú, ale vyvolalo to taký negatívny ohlas vo svete, že keď už ústavný činiteľ otvára túto otázku takýmto spôsobom, čo potom v iných sférach spoločensko-ekonomického života je možné pri praní špinavých peňazí. Je pravda, že zákon o boji proti praniu špinavých peňazí bol prijatý v roku 1994 a že dva a pol roka bol paralyzovaný, pretože až v roku 1997 s účinnosťou od 1. júla 1997 sa prijala príslušná vyhláška. Opäť by bolo zaujímavé sa pozrieť, koľko podozrivých bankových operácií bolo nahlásených, koľko z týchto oznámení bolo prevedených do trestného stíhania. Opäť by to bolo na prstoch jednej ruky spočítané, pretože štát nedisponuje dostatočným personálnym vybavením, ale zdá sa mi, že nedisponuje ani dostatočnou vôľou. Zaujímavé je, že pán generálny prokurátor vo svojej správe hovorí, že na niektorých trestných činoch, ako je výpalné, ako je vymáhanie pohľadávok, sa zúčastňujú v niektorých prípadoch pracovníci civilnobezpečnostných služieb a obecnej polície. Takto to je v správe napísané. Zaujímavé je, že predstavitelia ministerstva vnútra toto odmietli, keď sme o tomto rokovali, že takéto niečo neprichádza do úvahy. Zrazu v správe generálneho prokurátora sa hovorí niečo iné. Mohli by sme pokračovať v podstate ďalej. Predmet boja proti kriminalite a proti organizovanému zločinu by sa nemal v žiadnom prípade politizovať. Nemal by sa. Zdá sa mi, že neexistuje jednotná vôľa v tomto parlamente prijať spoločné kroky, spoločné opatrenia v boji proti tomuto závažnému fenoménu. A nečudujme sa, že verejnosť nie je naklonená pomáhať štátu, pretože na záver som si nechal naozaj perličku, ktorá sa objavila včera v Zbierke zákonov Slovenskej republiky. Vážené dámy a páni, mnohí vy, mnohí poslanci Národnej rady sa dnes vyjadrili do médií, že neviete nič o tom, že včera predseda vlády v postavení prezidenta Slovenskej republiky prijal ďalšiu amnestiu. Amnestiu, ktorá spresňuje amnestiu z 3. marca 1998. Je to obyčajná hanba, s prepáčením, pretože v histórii Slovenska, v histórii Československa sa ani raz nestalo, ani raz, aby sa ten istý prípad riešil dvoma amnestiami. V marci v roku 1998 bola prijatá amnestia, ktorá jednoducho bola v rozpore so všetkými zásadami prijímania amnestií. Bola vágna, bola všeobecná, týkala sa neistých ľudí a neistých trestných činov. Po tom, čo bol premiér upozornený, že táto amnestia vôbec nebráni tomu, aby boli tieto osoby postihnuté, premiér včera vydal druhú amnestiu, kde presne konkretizuje dátum narodenia Michala Kováča mladšieho, čo je závažné, mení také pojmy, ako je trestné stíhanie, trestné konanie. Kto je trestaný, veľmi dobre vie, v čom je rozdiel. Trestné stíhanie je oveľa užší pojem ako trestné konanie. Dnes hovorí premiér vo svojej amnestii o zastavení trestného konania. Nehovorí o zastavení trestného stíhania, a to je podstatný rozdiel. To znamená, že polícia nesmie ani preverovať skutočnosti, ktoré jej prídu. Doteraz bola amnestia len proti trestnému stíhaniu, to znamená, že muselo byť vznesené obvinenie. Teraz príde nejaké oznámenie na políciu a polícia nesmie podľa tejto amnestie ani preverovať okolnosti skutočností, ktoré v takomto oznámení sú. Je to obyčajná hanba. Je to ďalší dôkaz, ďalší dôkaz, že premiér Slovenskej republiky nemá záujem na vyšetrení toho, čo sa stalo v súvislosti so zmareným referendom a s únosom Michala Kováča mladšieho. Nevieme, či boli spáchané trestné činy. Nikto nemá dôkazy. Ale prečo teda nechce premiér v postavení prezidenta Slovenskej republiky, aby k tomuto došlo? Opäť sme si vrazili nôž do chrbta, pretože opäť to budeme my, ktorí budeme vysvetľovať celej Európe, aj vy to budete, prečo sa takáto amnestia prijala, keď už v marci 1998 bolo kopu kritiky v tomto smere. Tak potom, vážené dámy a páni, čo chceme od občanov? Čo chceme, aby spolupracovali so štátom, aby dávali informácie, že tam je podozrivá banková operácia alebo že tam dochádza k praniu špinavých peňazí, alebo že je tam nekalá privatizácia? Nikto nič nepovie, pretože je strach, nedôvera a okrem toho vedia, že keď spácha trestný čin niekto iný, kto je v štátnej štruktúre, vždy je tu možnosť takýto trestný čin amnestovať. Odmietam takéto praktiky a dúfam, že premiér opäť nájde v sebe toľko chlapskosti, že príde a vysvetlí, čo ho viedlo k tomu, že takýmto spôsobom poskytol amnestiu 7. júla 1998. Odmietam akékoľvek argumenty, že išlo o spresnenie amnestie z marca roku 1998. Veď je to smiešne. Amnestie sa v žiadnom prípade nespresňujú. Amnestie musia byť jednoznačné. Je to dôkaz toho, že sa niektorí boja toho, že môžu vyjsť na povrch niektoré skutočnosti v súvislosti s týmito údajmi. Takže prosím pána generálneho prokurátora, aby sa najmä zaoberal tými otázkami, ktoré som naznačil. Teda prevencia a veci, o ktorých som hovoril, a ak má záujem, prosím ho aj o zaujatie stanoviska k včerajšej amnestii prezidenta alebo lepšie povedané premiéra v postavení prezidenta Slovenskej republiky. Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u973" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u973.p1">Ďakujem. Faktická poznámka - pán Hofbauer.</seg>
            </u>
            <u xml:id="ParlaMint-SK_1998-06-30-t1m49.u974" who="#RomanHofbauer.1940" ana="#regular">
               <seg xml:id="ParlaMint-SK_1998-06-30-t1m49.u974.p1">Pán Fico, nespomínate si na dva stupne amnestie, ktoré udelil Michal Kováč starší na dve "rundy" ľudí, ktorí boli dôvodne v trestnom konaní a tých, proti ktorým sa ešte ani nevznieslo podozrenie? Upozorňujem vás na týchto ľudí. Ide o rozsiahly okruh ľudí, ktorí neviem kedy, neviem kde a hlavne o koho sa obtreli, ale voči nim ani len nie je možné vzniesť podozrenie a vyšetrovanie. Takže neuvádzajte z kontextu vytrhnuté veci. Ďalšia vec. Vaše trápenie sa nad tým, že v 28 okresoch nie sú ustanovené prokuratúry s tým, že občania sú uberaní o štátnu správu, nedajte sa vysmiať. Koľkokrát radový bežný občan používa do roka prokuratúru? Tam chodí ako na pivo alebo do obchodu na pečivo? Veď to sú ojedinelé prípady, ktoré sa riešia v ojedinelých skutočnostiach. To nie je predsa inštitúcia, ktorá sa dennodenne používa takým spôsobom ako bezmála pohrebná služba. Takže treba tieto veci porovnávať na porovnateľnej úrovni. No a vládu obviňovať z toho, že štát nedisponuje dostatočnou personálnou rezervou na účely prokuratúry a súdnictva, to sa ako dá riešiť z moci štátu? To štát rozhodne a vláda rozhodne, že títo 50 súdruhovia sa stanú dňom tým a tým zasa prokurátormi? Takýmto spôsobom sa riešili personálne stavy v päťdesiatych rokoch. A my sme v civilizovanej krajine. Ďakujem.</seg>
            </u>
            <u xml:id="ParlaMint-SK_1998-06-30-t1m49.u975" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u975.p1">Dámy a páni, vyhlasujem rozpravu o tomto bode programu za skončenú. Pýtam sa pána generálneho prokurátora, či sa chce vyjadriť k rozprave. Nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u976" who="Vaľo, M." ana="#regular">
               <seg xml:id="ParlaMint-SK_1998-06-30-t1m49.u976.p1">Ďakujem pekne, pán predsedajúci. Som rád, že napriek tomu, že sa pomaličky blížia voľby, že to je jedno z posledných zasadnutí Národnej rady, sa predsa len niektorí poslanci, aspoň páni poslanci Pittner a Fico, zmienili aj o otázkach, ktoré súvisia s touto správou a kriminalitou a nezamerali sa len na otázky, ktoré s ňou súvisia len veľmi vzdialene. Pokiaľ ide o konkrétne tvrdenia jednotlivých pánov poslancov, samozrejme, že sa stotožňujem s názorom pána poslanca Pittnera, že s mnohým, čo som v správe uviedol, súhlasí. Takisto je pre mňa prijateľné, že s mnohým, čo som v správe uviedol, sa dá polemizovať. Iste, nie sú to jednoduché veci, to nie je elementárna matematika, aritmetika. Sú to zložité sociálne javy. Menej sa mi, samozrejme, páči, čo iste tiež všetci pochopíte, jeho tvrdenie, že mnohé tvrdenia obsiahnuté v správe treba jednoznačne odmietnuť, najmä po tom, čo žiadne také tvrdenie neuviedol vo svojom vystúpení. Pokiaľ tvrdil, že nemožno súhlasiť s tým, že príčinou organizovaného zločinu je otvorenie hraníc na Západ, nič také som v správe neuviedol. O tom tam nie je žiadna zmienka. Môžem citovať. Na strane 12 v posledných riadkoch je napísané: "... prienik skupín organizovaného zločinu z cudziny", a navyše tá veta pokračuje, "v ktorých neraz operujú osoby s otupeným sociálnym cítením súvisiacim s účasťou na vojnových konfliktoch". Takže jasné, skôr na Východ než na Západ som to orientoval. Ďalej je tam veta: "Na vývoj kriminality však majú negatívny vplyv aj inak pozitívne spoločenské zmeny súvisiace s ekonomickou transformáciou a demokratizáciou spoločnosti, ako je napríklad voľný cezhraničný styk." Tam som hovoril o voľnom cezhraničnom styku všeobecne a myslím si, že sa to nedá poprieť, že tento styk má vplyv na stav organizovaného zločinu, pretože napríklad naše územie je dodnes z väčšej časti tranzitným územím pre drogy. Keby neboli hranice na Východ a Západ otvorené, tak by napríklad nemohlo byť tranzitným územím. Nemohli by naši organizovaní zločinci chodiť kupovať mercedesy a bavoráky do Nemecka, nemohli by ukladať peniaze v Rakúsku atď. Myslím si, že vo vystúpení pána Pittnera som nenašiel ani jedno jediné tvrdenie, v ktorom by vyvracal čosi, čo sa v správe konštatuje. Hovoril o tom, že je potrebné centralizovať riadenie boja proti organizovanému zločinu. Súhlasím s tým a máme ho. "Sila štátu je podmienená mierou korupcie" - súhlasím, píšem to v správe. "Boli by sme klamali, keby sme tvrdili, že ak vyhrá voľby opozícia, odstráni sa zločin." Súhlasím, takisto to píšem v správe. Jediné, s čím by som mohol nie nesúhlasiť, ale rozšíriť odporúčanie pána poslanca Pittnera, ak dovolíte, pokiaľ odporúča vám, pani poslankyne a páni poslanci, aby ste si prečítali tvrdenia pána generála Korzakova. V tom prípade by som si vám dovolil odporučiť, aby ste si pričítali aj reakcie banky a dozorných orgánov pre bankový dozor k týmto jeho tvrdeniam, ktoré dokazujú, že veci sa majú inak. Korzakov niečo tvrdí, ale oni predkladajú jasné dôkazy, že Korzakov klame. Evidentne klame, pretože hovorí o takých sumách peňazí prepieraných v určitej konkrétnej banke, ktoré táto banka nikdy nemala. Pokiaľ ide o ochranu svedka, takisto sa nemôžem stotožniť s názorom, že úprava z roku 1994, aj keď ju pripravila Generálna prokuratúra, a to je jedno, že ja som nebol v tom čase generálnym prokurátorom, bola akýmsi prvým dobrým krokom, na ktorý logicky malo nadväzovať to, čo sa až na dnešnej schôdzi prijíma. Nie, presne naopak. Bol to veľmi zlý krok, ktorý zviedol z cesty a ktorý bránil tomu, aby sa prijalo to, čo bolo prijaté dnes, pretože predstieraním, že ochrana svedka spočíva v tom, že sa do protokolu neuvedie jeho dátum narodenia, jeho bydlisko a všade sa hovorí, že je zabezpečená ochrana svedka, sa zmrazil stav, ktorý ochranou svedka nebol. Takýmto spôsobom sa dá chrániť svedok, ktorý svedčí o výtržníctve v susedských vzťahoch, ale nie v organizovanom zločine. Tam treba takú fyzickú ochranu, aká je v tomto zákone, ale v tomto smere sa v roku 1994 nerobilo nič. To sa v správe tiež koniec koncov píše. Pokiaľ ide o vystúpenie pána poslanca Lauka, že v správe sa neuvádza jeden vážny prípad z Popradu. V správe sa neuvádzajú tisíce vážnych prípadov. Správa nie je výpočtom prípadov. V správe sa uvádzajú dva alebo tri prípady príkladmo. Nevidím dôvod, že by sa mali tie prípady vypočítavať, ale ak si parlament bude želať, aby sme priložili k správe zoznam závažných prípadov, tak v budúcom roku to môžeme prípadne urobiť. A pokiaľ pán poslanec Lauko tvrdí, že na strane 30 sa v správe zmieňujem len o politikoch opozície a o politikoch koalície nie, nie je to pravda. Na strane 29 druhý odsek zhora sa o vetu vyššie hovorí o politikoch vládnucej strany, aké fakty, aký to má vplyv, a o vetu nižšie o politikoch opozície. Keby sa pán poslanec neodvolával na číslo strany, myslel by som si, že som rozprával príliš rýchlo a málo zrozumiteľne, ale odvolával sa na číslo strany, tak asi to čítal. Neviem, prečo to prehliadol. Pokiaľ ide o vystúpenie pána poslanca Weissa, v podstate s mnohými jeho všeobecnými tvrdeniami súhlasím. Len by som chcel povedať, že koalíciu, opozíciu a novinárov neoznačujem za spoluzodpovedných za vývoj organizovaného zločinu preto, že šíria dogmu o subjektívnom podmienení existencie organizovaného zločinu, ako to pán poslanec povedal. To v správe nie je a ani som to v úvodnom slove nepovedal. Označujem ich za spoluzodpovedných preto, že pomáhajú šíriť strach, beznádej a nedôveru voči polícii. To tam výslovne a dúfam, že jasne v správe uvádzam. Ak nie, tak to teraz chcem zdôrazniť. A nech to robia z akýchkoľvek pohnútok, pomáhajú šíriť strach, pomáhajú šíriť nedôveru k polícii, i keď sú do určitej miery dôvody, do určitej miery nie sú dôvody a v tomto smere ich považujem za spoluzodpovedných za tento stav. A navyše treba povedať, že štatistika dokazuje, že šírenie tohto strachu je skutočne nedôvodné, pretože, ako sa v správe píše, podľa štatistiky prokuratúry nebol zaznamenaný ani jeden jediný prípad útoku na život alebo zdravie poškodeného, ktorý oznámil, že je vydieraný, iba na majetok, také prípady boli, a asi dve tretiny páchateľov z oznámených vecí bolo odhalených. A navyše medzi odhalenými páchateľmi je polovička náhodných páchateľov, často mladistvých, často študentov a podobne, ktorých vyslovene nič iného, len ten strach vyvolávaný novinármi a politikmi inšpiruje k tomu, že skúsia ho zneužiť a napíšu s prepáčením niekomu hlúpy list a ten je tak vystrašený, že im pošle peniaze. Takže skutočne väčšou príčinou, prečo tu je taký stav, aký je, je strach umelo vyvolávaný než strach vyvolaný skutočne organizovaným zločinom. A to je názor verejnosti, kadiaľ chodím. Možno, že mi hovoria niečo iné ako vám. Pokiaľ ide o pranie špinavých peňazí, zatajenie ich pôvodu. Praním špinavých peňazí sa nerozumie zmena jednej formy peňazí na inú formu. Tým, že za peniaze si kúpim auto, vkladový list, čokoľvek, vložím ich na vkladnú knižku, tým som ich nevypral. Pranie špinavých peňazí je operácia, ktorej účelom je zabrániť tomu, aby sa zistilo, odkiaľ tie peniaze pochádzajú. Čiže praním je vždy celý rad finančných operácií. Žiadna operácia sama osebe nie je praním. To znamená, že peniaze, ktoré som odkiaľsi získal, musím preniesť cez viacero rôznych zmien a dosiahnuť taký stav, aby to vyzeralo, že som ich získal legálne z nejakej výhry alebo odniekiaľ. Tým, že niekto, kto má nelegálne peniaze, si za ne kúpi vkladové listy alebo certifikáty, alebo ja neviem čo iného, nič nezískal. Zase nemá dôkaz, kde prišiel k tým peniazom na ne. Navyše, povinnosť hlásiť podozrivé bankové operácie sa vzťahuje na všetky bankové operácie vrátane tejto, nech hovorí, kto chce, čo chce. Nikto nemá právo svojím vyhlásením to zrušiť a ani to nikto svojím vyhlásením neurobil. Ak banky nekontrolujú totožnosť klientov, ktorí vykonajú obchodné operácie, porušujú zákon a prokuratúra nemá kompetencie v tomto smere ingerovať. Kompetencie má bankový dozor. V tomto smere sme dostali podanie od pána poslanca Langoša a už dostal aj odpoveď v tom zmysle, ako hovorím. Podanie sme postúpili bankovému dozoru. Čo urobila Generálna prokuratúra so správou Najvyššieho kontrolného úradu obsahujúcou oznámenia o trestnej činnosti. Neviem, či pán poslanec sa zúčastnil, alebo nezúčastnil na prerokovaní, vlastne nie je členom výboru, a bolo to iba v niektorých výboroch, takže nemôže za to. Tá správa sa prerokovala vo viacerých výboroch, kde som predkladal podrobne, z prípadu na prípad všetky oznámenia, ktoré boli z Najvyššieho kontrolného úradu, čoho sa týkali a ako na ne prokuratúra reagovala. Som rád, že dnes to už máme za sebou a nerád by som znovu otváral takú "ohnivú" pôdu vo vzťahu medzi prokuratúrou a Najvyšším kontrolným úradom, ktorá sa už upokojila, ale faktom je, že Najvyšší kontrolný úrad posielal celé svoje správy prokuratúre s listom, že nám to posiela na posúdenie, a tlač informoval, že nám poslal trestné oznámenia. Trestné oznámenia nám Najvyšší kontrolný úrad neposielal, správy nám nemá čo posielať podľa zákona o Najvyššom kontrolnom úrade. Navyše, v tých správach sa písalo o takých závažných právnych porušeniach, ktoré vôbec neboli právnymi porušeniami. Ak napríklad jeden štátny podnik previedol správu majetku na iný štátny podnik, tak Najvyšší kontrolný úrad tvrdil, že v rozpore so zákonom o prevode majetku štátu na súkromné osoby vec zmenila vlastníka. Nešlo ani o zmenu vlastníctva, ani o prevod užívacieho práva štátu na súkromné osoby. Takže je to v informácii, ktorú má k dispozícii ústavnoprávny a myslím si, že aj bezpečnostný výbor a kedykoľvek ju pánu poslancovi Weissovi alebo inému, kto má záujem, môžem dať. Nie po tom, čo sme boli vyzvaní, odkedy som vo funkcii a predpokladám, že aj môj predchodca to tak robil, všetky správy Najvyššieho kontrolného úradu, ku ktorým sme sa dostali, trebárs len preto, že boli prerokované v Národnej rade, sme podrobne analyzovali a skúmali i z netrestného pohľadu, kde sa čo dá urobiť. Z trestného pohľadu tam toho veľa nie je, skutočne sú tam asi tri prípady trestného stíhania za celé obdobie. Z netrestného pohľadu sme urobili desiatky podnetov na nezákonný prevod majetku štátu. Koľko vecí rôzneho druhu Generálna prokuratúra preverovala. No, Generálna prokuratúra od môjho príchodu do funkcie nepreveruje žiadne veci. Zrušil som okamžite akékoľvek preverovania na Generálnej prokuratúre, ktoré sa vždy diali iba v čase tzv. politických zmien. Keď bol politický záujem na tom, aby sa niektoré veci ovplyvňovali, tak sa na Generálnu prokuratúru sústredilo vybavovanie niektorých vecí. To sa nerobí, odkedy som vo funkcii. Veci vybavujú miestne a vecne príslušní prokurátori. Mnohí páni poslanci, ktorí odo mňa niečo chceli, vedia, že som ich takto na to odkázal a proste Generálna prokuratúra nepreveruje žiadnu vec. Vôbec žiadnu vec. Koľko vecí a akého druhu sa na jednotlivých prokuratúrach preveruje, môžem zistiť, ale na počkanie na ňu, samozrejme, odpovedať neviem. Zásadný problém je v tom, s čím pán poslanec Weiss končil, problém vzťahu verejnej povesti a dôkazov. Je veľmi veľa vecí, o ktorých všetci akože vieme, lebo sa o nich všade hovorí, ale nevieme o nich nič doložiť. A skutočne ja nemôžem, už som to jednému pánu poslancovi povedal, že ja si nemôžem večer sadnúť na terasu, vziať hvezdársky ďalekohľad a čítať z hviezd a podľa toho začať konanie. Proste musím mať nejaký podnet, nejakú výpoveď niekoho, kto niečo povie. A to, že to hovoria všetci, že to je, ale nikto nevie, čo, kedy, kde, kto, je nepoužiteľné. Pokiaľ ide o pána poslanca Fica, myslím si, že možno súhlasiť so všetkým, čo povedal. Pokiaľ ide o územné členenie, tak v zákone o prokuratúre je uvedené, že sídla prokuratúr sú zhodné so sídlami súdov. Čiže prokuratúry sú všade tam, kde sú sídla súdov, a sídla súdov sú všade tam, kde to schválila Národná rada zákonom. Takže to nezávisí od mojej vôle ani od toho, či mám ľudí, alebo materiál. Musím povedať, že nikdy v prokuratúre - no, aby som nepreháňal -, za mnohé posledné roky, o ktorých viem, nemala prokuratúra toľko právnych čakateľov, ktorí sa pripravovali na povolanie prokurátora ako teraz. Čiže problém tu nie je v tom, že by bolo treba robiť nejaké násilné nábory do prokuratúry. Bola neistota ešte pri posledných voľbách. Viete, že proste boli diskusie - prokuratúra bude, nebude, rôzne politické zoskupenia sa prezentovali, že nebude prokuratúra, že ju pretransformujú. To bol dôvod, prečo do prokuratúry ľudia po tom, čo sa po roku 1989 vymenili, neprichádzali. Dnes, keď sa zdá byť ako-tak isté, že prokuratúra bude, nemáme problém so získavaním ľudí. Máme problém s jazykovou vybavenosťou starších prokurátorov a máme úžasné možnosti sa zapojiť do prác medzinárodných orgánov, kde musím povedať, že odbornosť našich prokurátorov - som na nich doma veľmi kritický, ale keď to porovnávam s účasťou na rôznych kongresoch, seminároch, v rôznych orgánoch Rady Európy, je veľmi dobrá v porovnaní s ostatnými právnikmi. Žiaľbohu, chýba jazyková vybavenosť. Mohli by sme zaujímať špičkové miesta v medzinárodných orgánoch, keby angličtina bola naším rodným jazykom, ako je mnohým, ktorí tie miesta zaujímajú. Súhlasím, samozrejme, s tým, že čísla a štatistika nie sú podstatné, pretože keď rastie závažnosť trestnej činnosti, dvíha sa prah tolerancie, a to, čo sa predtým oznamovalo, stíhalo, sa už ani neoznamuje, ani nevšíma, takže samotný fakt, že klesajú čísla, skutočne nie je rozhodujúcim. Rozhodujúcim je pocit bezpečnosti občanov a ten sa nezlepšuje, pretože rastie závažnosť činov. Na to som upozorňoval už v roku 1994, keď za tej krátko trvajúcej vlády sa prezentovalo ministerstvo vnútra, že dosiahlo obrovské úspechy v znižovaní kriminality, pretože si jednak nemyslím, že by to mohlo ministerstvo vnútra akoukoľvek činnosťou dosiahnuť, to je komplikovaný spoločenský problém, a jednak štatistika v tom čase bola ovplyvnená len tým, že sa zvýšila priemerná mzda občana, a tým vzrástla dolná hranica trestnosti hospodárskych trestných činov. Nikdy sa nebudem chváliť štatistikou, pretože to je skutočne len signál na to, aby sa na niečo človek pozrel. A navyše, prokuratúra má veľmi malé možnosti ovplyvniť to. Čo robí štát, aby získal odborníkov najmä na finančné, colné, daňové delikty. Žiaľbohu, štát nemá dnes toľko peňazí a nebude ich mať ani po voľbách bez ohľadu na to, ako sa skončia, aby mohol zaplatiť odborníkov lepšie, ako ich môžu zaplatiť tí podnikatelia a tí organizovaní zločinci, ktorí k peniazom vo veľkom rozsahu prichádzajú veľmi ľahko a veľmi rýchle. A podobne je tomu aj vo svete. Je mi ľúto, že musím priznať oprávnenosť výhrady pána poslanca Fica, že v správe chýbajú úvahy o prevencii. Po znížení počtov pracovníkov prokuratúry po roku 1989 a po ich nedoplnení až po súčasné obdobie boli už moji predchodcovia nútení prijať také rozhodnutie, že účelom trestného stíhania je vlastne tiež prevencia, že prevýchova páchateľa odstrašuje iných páchateľov. A tento druh prevencie nemôže robiť nikto iný než prokuratúra alebo teda polícia v tom určenom rozsahu. Pokiaľ ide o žaloby prokurátora, tam je nezastupiteľná, preto to musí robiť. Iné druhy prevencie, ktorými sa v minulosti chápali predovšetkým prednášky, besedy a podobne, točenie filmov, písanie kníh, článkov, sú potrebné, ale môžu ich robiť aj iní a len čo na ne budeme mať kapacitu, tak možno nie v tých formách, v akých sa robili, ale budeme sa im viacej venovať. Už v tomto roku, pre každý rok určujem také dve-tri ťažiskové úlohy pre prokuratúru, ktoré neustále opakujem na poradách a podobne. Jedna z nich už pre tento rok, vytýčená už teda koncom minulého roka, je podstatne zvýšiť publikačnú činnosť, informácie o práve a právne vedomie, aspoň právne informácie, ak nie všetky úrovne právneho vedomia občanov. Prevencia je však v prvom rade záležitosťou polície. Pokiaľ ide o tvrdenie, že korupcia a pranie špinavých peňazí a organizovaný zločin tvoria tri strany jedného trojuholníka, nemyslím si, že by to pán poslanec Fico nevedel, len sa vyjadril tak obrazne, možno pekne, ale dovolím si tvrdiť, že nie celkom presne, pretože korupcia a pranie špinavých peňazí nie sú dvoma stranami, ktorých treťou stranou je organizovaný zločin. To je nevyhnutná súčasť organizovaného zločinu. Pranie špinavých peňazí a korupcia môžu existovať bez organizovaného zločinu, ale organizovaný zločin bez nich existovať nemôže. Takže to nie sú tri strany, to je súčasť organizovaného zločinu. Rozdiel medzi organizovanou skupinou a organizovaným zločinom je, že organizovaný zločin proste peniaze nielen vyrába a jeho cieľom nie je len získať peniaze a minúť ich. On tie peniaze musí zmeniť na "legálne" a musí ich investovať do legálnej ekonomiky a do politiky, do snahy o získanie vlády nad štátmi a nad svetom. To je skutočne mimoriadne vážny problém, a preto ma mrzí, že sme možno nevenovali viac priestoru práve tým príčinám, podmienkam a tomu, čo s nimi urobiť, pretože ide skutočne o mimoriadne závažný problém. Ťažko sa to podarí teraz pred voľbami, ale s viacerými z vás som už hovoril, že dúfam, že bez ohľadu na to, kto bude na akých funkciách po voľbách, si dokážeme uvedomiť, že tak, ako je to s atómovou elektrárňou, ako je to s Gabčíkovom a podobne, že tak je to aj s organizovaným zločinom. To sa nedá deliť na záujem opozície a koalície. Tu skutočne ide o všetko. Národná rada a vláda budú orgány smiešne, ktoré nebudú rozhodovať o ničom, keď sa nechá organizovaný zločin vyvíjať, tak ako sa vo svete vyvíja. Je to problém celosvetový, nie je to len problém Slovenska a treba sa ním vážne zaoberať a treba všetky politické a iné záujmy v tomto smere nechať bokom, lebo inak sa nepohneme z miesta. K tomu, že Slovensko je práčkou špinavých peňazí európskeho rozmeru. Som vcelku rád, že európskeho rozmeru, lebo sme v Európe, takže asi keď sme v Európe, je to v poriadku. Ako práčka špinavých peňazí fungujú v zásade všetky štáty, niektoré lepšie ako Slovensko, niektoré horšie ako Slovensko. Podľa posledných poznatkov Organizácie Spojených národov Slovensko nemá dobré podmienky na to, aby fungovalo ako práčka špinavých peňazí, pretože nemá elektrizovaný systém, nemá prepojené siete atď. a cez tie sa oveľa lepšie peniaze perú, takže sa používa na také teritoriálne pranie peňazí v rámci regionálneho významu, i keď možno vo veľkom množstve, ale európsky, ako povedal pán poslanec Fico, európsky význam nemá a v krátkom čase ho nemá nádej získať. Pokiaľ ide o amnestiu, nevidel som Zbierku zákonov, dostávam signálne výtlačky, takže predpokladám, že by som ju už mal, keby vyšla včera. Nemám ju, takže nemyslím si, že by vyšla včera, ale nevylučujem to. Dnes som tu vlastne od rána. Môžem k tomu povedať dve veci, dve poznámky, ak dovolíte. Jedna poznámka je, že viete, že text amnestie, tak ako bol vyhlásený v marci, vyvolal určité pochybnosti v interpretácii i na strane opozície, to bolo publikované v novinách. Vyjadril som sa hneď, na nasledujúci deň na otázku novín som odpovedal, že nie je mi celkom jasné, ako článok 6 interpretovať. A došlo už aj k faktickej nezhode v názoroch medzi políciou a prokuratúrou pri aplikácii tejto amnestie. Takže, až si prečítam presný text amnestie, možno dospejem k záveru, že je dobre, že vyšla. Politicky to možno narobí škody, ale to je problém toho, kto o nej rozhodol. Ale z právneho hľadiska si myslím, že pôvodná amnestia vyvolávala aplikačné problémy a niet inej formy, ako tieto problémy odstrániť, než rozhodnúť znovu. A ešte druhá poznámka. Osobne považujem za veľmi zlé, že u nás je možné udeľovať milosť a amnestiu pred začatím trestného stíhania. Je to však napísané v ústave, článok 102 písm. i) - trestné konanie, nie stíhanie. To po prvé. A po druhé, pred troma rokmi som sa obrátil na Ústavný súd s tým, ako som aj v gestorskej správe spomínal, že si myslím, že pre právny štát, pre rovnosť občanov a pre ďalšie zásady ústavy, ktoré som citoval vo svojom podaní, treba, aby sa milosť alebo amnestia dali dať len na konkrétny vymedzený skutok, ktorý má znaky trestného činu, ďalšie si už nepamätám presnejšie, mám to podanie na Ústavný súd, je to aj v správe čiastočne popísané. Ústavný súd povedal, že to netreba, že prezident nie je vôbec povinný posudzovať, či to, prečo dáva milosť, má znaky trestného činu, že môže dať milosť aj za to, čo trestným činom nie je, že vôbec netreba, aby skúmal, či sú splnené nejaké zvláštne podmienky, či to je pre spoločnosť užitočné, alebo škodlivé. Je to výlučne vec jeho zváženia ničím neohraničená, okrem jeho prísahy. To je názor Ústavného súdu, ktorý rešpektujem ako každý názor Ústavného súdu, ale veľmi ma mrzí a za tejto situácie nevidím inú možnosť než zmenu ústavy. Vtedy som povedal, že o tejto otázke už nebudem rozprávať, aby sa nepertraktovala ako môj osobný konflikt alebo moje osobné výhrady voči vtedajšiemu prezidentovi republiky a že to je moja výhrada voči textu našej ústavy a najmä voči spôsobu, akým ho Ústavný súd vyložil, pretože pri tomto výklade je tento text veľmi zlý a nemá páru vo svete. Nikde mimo Slovenskej republiky a Českej republiky, pokiaľ som informovaný, nie je taká situácia, že by bolo možné udeliť milosť pred odsúdením. Všade inde až po tom, čo súd uzná niekoho vinným, možno mu udeliť milosť. To je podľa mňa hrubé porušenie prezumpcie neviny, pretože vlastne pokojne môže prezident komukoľvek z nás udeliť milosť za tri vraždy, ktoré nespáchal. Ak to urobí pred začatím trestného stíhania, neurobíte nič, nemáte sa možnosť brániť. Ak je to po začatí stíhania, môžete trvať na tom, aby sa v konaní pokračovalo. V takom prípade vám súd nemôže uložiť trest, ale rozhodne o vine. Ale ak to bude pred začatím, nemôžete urobiť nič, a takto to máme v ústave a takto po prvýkrát rozhodol pán prezident Kováč, keď dal milosť pánu Fegyveresovi. Vtedy som proti tomu protestoval, domáhal som sa na Ústavnom súde nápravy - márne. Čiže takýto postup je ústavný, k politickým aspektom sa nevyjadrujem, ale takáto ústava je mi nesympatická a veľmi by som privítal jej zmenu. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u977" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u977.p1">Ďakujem vám, pán generálny prokurátor. Pýtam sa, či sa chce vyjadriť predseda výboru pán Brňák. Nie, ďakujem veľmi pekne. Pristúpime k hlasovaniu. Žiadam poslancov, ktorí sa zdržujú mimo rokovacej miestnosti, aby prišli hlasovať. Dámy a páni, ako som povedal, pristúpime k hlasovaniu. Budeme hlasovať o návrhu uznesenia, ktorým Národná rada Slovenskej republiky berie na vedomie správu o poznatkoch Generálnej prokuratúry Slovenskej republiky o stave zákonnosti v Slovenskej republike a o činnosti prokuratúry Slovenskej republiky za rok 1997. Prezentujme sa, prosím, a zároveň hlasujme. <note type="narrative">Hlasovanie.</note> Prezentovalo sa 81 poslancov. Za návrh hlasovalo 72 poslancov. Proti návrhu nehlasoval nikto. Hlasovania sa zdržalo 6 poslancov. Nehlasovali 3 poslanci. Konštatujem, že sme navrhované uznesenie schválili. Ďakujem veľmi pekne, pán generálny prokurátor. Dámy a páni, v programe budeme pokračovať ďalším bodom, a to druhým čítaním o vládnom návrhu zákona o ochrane svedka a o zmene a doplnení niektorých zákonov. Vládny návrh zákona ste dostali pred prvým čítaním ako tlač číslo 1022 a spoločnú správu výborov schválenú gestorským výborom máme ako tlač 1022a. Vládny návrh zákona odôvodní minister vnútra Slovenskej republiky pán Gustáv Krajči. Prosím pána ministra, aby sa ujal slova. Nech sa páči, zapnite pána poslanca Brňáka.</seg>
            </u>
            <u xml:id="ParlaMint-SK_1998-06-30-t1m49.u978" who="#PeterBrňák.1959" ana="#regular">
               <seg xml:id="ParlaMint-SK_1998-06-30-t1m49.u978.p1">Vážený pán predsedajúci, v mene troch poslaneckých klubov HZDS, ZRS a SNS navrhujem, aby po tomto bode bol zaradený nový bod programu - návrh na voľbu sudcov bez časového obmedzenia. Je to tlač číslo 1038. Rokovali sme o ňom v ústavnoprávnom výbore. Ďakujem.</seg>
            </u>
            <u xml:id="ParlaMint-SK_1998-06-30-t1m49.u979" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u979.p1">Pán minister, ospravedlňujem sa. Prosím, počuli ste návrh. Budeme o tomto návrhu hlasovať. Prosím, dámy a páni, prezentujme sa a zároveň hlasujme o návrhu, ktorý predniesol pán kolega Brňák. Chcel by som iba podotknúť, že sa v podstate na tomto dohodli tri poslanecké kluby - HZDS, SDĽ a SNS - a myslím si, že aj KDH. Nespomínal som ZRS, ale ZRS ešte oficiálne má klub. Prezentovalo sa 65 poslancov. Prosím, skúsme hlasovať, hlasovať ešte raz, pretože skutočne je to otázka veľmi aktuálna. Tento problém treba riešiť. Opakujem ešte raz, na tomto sa dohodli tri kluby - HZDS, SDĽ, SNS, a teraz, ako vidím, aj KDH. Priatelia, prosím, prezentujme sa a hlasujme. Je to skutočne celospoločenský problém, ktorý treba riešiť. <note type="narrative">Hlasovanie.</note> Prezentovalo sa 78 poslancov. Za návrh hlasovalo 76 poslancov. Proti návrhu hlasoval 1 poslanec. Hlasovania sa zdržal 1 poslanec. Konštatujem, že po tomto bode programu bude nasledovať voľba sudcov. Pán minister, máte slovo.</seg>
            </u>
            <u xml:id="ParlaMint-SK_1998-06-30-t1m49.u980" who="#GustávKrajči.1951" ana="#regular">
               <seg xml:id="ParlaMint-SK_1998-06-30-t1m49.u980.p1">Ďakujem pekne. Vážený pán predsedajúci, vážené pani poslankyne, vážení páni poslanci, na úvod mi dovoľte vysloviť poďakovanie za pozornosť, ktorú ste venovali vládnemu návrhu zákona o ochrane svedka pri jeho prerokúvaní vo vybraných výboroch Národnej rady Slovenskej republiky. Cieľom návrhu zákona je vytvoriť podmienky na zefektívnenie boja proti najzávažnejším, najmä organizovaným formám trestnej činnosti a upraviť súčasne postup pri poskytovaní ochrany a pomoci ohrozenému svedkovi, chránenému svedkovi, ako aj ich blízkym osobám. Z pohľadu spoločenskej naliehavosti dostal sa na jedno z popredných miest problém odhaľovania, dokazovania a následného postihovania organizovanej kriminality takmer vo všetkých jej formách. Vzhľadom na to, že občania v súčasnosti v mnohých prípadoch nejavia ochotu spolupracovať s políciou a s justičnými orgánmi, a to v prvom rade z dôvodu strachu pred možnými následkami zo strany osôb z kriminálneho prostredia, bolo potrebné vytvoriť právny predpoklad na ochranu občana, ktorý bude ochotný svedeckú výpoveď poskytnúť, ako aj na ochranu jeho blízkych osôb. Druhým limitujúcim dôvodom vytvorenia takéhoto právneho predpokladu je i skutočnosť, že súčasná právna úprava v Slovenskej republike rieši ochranu svedka len čiastočne, nie komplexne. V súvislosti s efektívnym bojom najmä proti organizovanej kriminalite je potrebné dôkladne riešiť i problematiku ochrany svedka, nakoľko svedecká výpoveď je vo väčšine prípadov jediným a najčastejším dôkazným prostriedkom v trestnom procese. Dôkazom toho sú i poznatky získané z niektorých štátov sveta, napríklad USA, Kanady, Austrálie, Nového Zélandu, Talianska, Veľkej Británie, Nemecka, Španielska a podľa posledných vedomostí aj z Holandska, Belgicka a Rakúska. Pokiaľ ide o krajiny strednej a východnej Európy, z nich sa najďalej v tejto oblasti dostali v Poľsku a Litve. Vládny návrh zákona je v súlade s právnymi normami Európskej únie a s Ústavou Slovenskej republiky. Vzhľadom na závažnosť, ako i nevyhnutnosť riešenia predmetnej problematiky ministerstvo vnútra zaradilo tento zákon medzi najdôležitejšie legislatívne priority roku 1998. Vážený pán predsedajúci, vážené pani poslankyne, páni poslanci, na záver mi ešte raz dovoľte poďakovať sa za pozornosť, ktorú ste venovali vládnemu návrhu zákona o ochrane svedka, a vysloviť presvedčenie, že schválením predloženého návrhu zákona sa vytvoria ďalšie právne predpoklady na zefektívnenie boja proti najzávažnejším, najmä organizovaným formám trestnej činnosti. Ďakujem.</seg>
            </u>
            <u xml:id="ParlaMint-SK_1998-06-30-t1m49.u981" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u981.p1">Pán minister, ďakujem vám za odôvodnenie tohto vládneho návrhu zákona. Teraz dávam slovo určenému spoločnému spravodajcovi poslancovi Andrejovi Fedorovi a prosím ho, aby podľa § 80 ods. 2 zákona o rokovacom poriadku Národnej rady Slovenskej republiky informoval Národnú radu o výsledku rokovania výborov o tomto vládnom návrhu zákona a aby odôvodnil návrh a takisto i stanovisko gestorského výboru.</seg>
            </u>
            <u xml:id="ParlaMint-SK_1998-06-30-t1m49.u982" who="Fedor, A." ana="#regular">
               <seg xml:id="ParlaMint-SK_1998-06-30-t1m49.u982.p1">Vážený pán predsedajúci, vážený pán minister, kolegyne, kolegovia, dovoľte mi, aby som vám predniesol spoločnú správu výborov Národnej rady Slovenskej republiky o prerokovaní vládneho návrhu zákona o ochrane svedka a o zmene a doplnení niektorých zákonov <note type="comment">tlač 1023</note> vo výboroch Národnej rady Slovenskej republiky v druhom čítaní. Výbor Národnej rady Slovenskej republiky pre obranu a bezpečnosť ako gestorský výbor podáva Národnej rade Slovenskej republiky v súlade s § 79 ods. 1 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky túto spoločnú správu výborov Národnej rady Slovenskej republiky o prerokovaní uvedeného návrhu zákona. Národná rada Slovenskej republiky uznesením číslo 1144 zo dňa 1. júla 1998 pridelila vládny návrh zákona o ochrane svedka a o zmene a doplnení niektorých zákonov na prerokovanie týmto výborom Národnej rady Slovenskej republiky: Ústavnoprávnemu výboru Národnej rady Slovenskej republiky, Výboru Národnej rady Slovenskej republiky pre financie, rozpočet a menu, Výboru Národnej rady Slovenskej republiky pre verejnú správu, územnú samosprávu a národnosti a Výboru Národnej rady Slovenskej republiky pre obranu a bezpečnosť. Uvedené výbory prerokovali návrh zákona v lehote určenej uznesením Národnej rady Slovenskej republiky. Iné výbory o návrhu zákona nerokovali. Gestorský výbor konštatuje, že do začatia rokovania o vládnom návrhu zákona nedostal žiadne stanoviská od poslancov podané podľa § 75 ods. 2 zákona Národnej rady Slovenskej republiky o rokovacom poriadku Národnej rady Slovenskej republiky. K predmetnému návrhu zákona určené výbory Národnej rady Slovenskej republiky v prijatých uzneseniach zhodne odporúčajú Národnej rade Slovenskej republiky návrh zákona schváliť s pozmeňujúcimi a doplňujúcimi návrhmi okrem bodu 15. V spoločnej správe je 15 pozmeňujúcich a doplňujúcich návrhov, ktoré gestorský výbor odporúča schváliť a navrhuje hlasovať spoločne o bodoch 1 až 15. Gestorský výbor po prerokovaní pozmeňujúcich a doplňujúcich návrhov, ktoré dostal: 1. podľa § 79 ods. 3 zákona o rokovacom poriadku schvaľuje túto spoločnú správu, 2. odporúča Národnej rade Slovenskej republiky a) podľa § 79 ods. 4 písm. e) zákona o rokovacom poriadku schváliť návrhy, ako sú uvedené v spoločnej správe a ako ich odporúča gestorský výbor, b) podľa § 79 ods. 4 písm. f) zákona o rokovacom poriadku po schválení návrhov uvedených v spoločnej správe návrh zákona ako celok schváliť. Pán predsedajúci, žiadam, aby ste otvorili všeobecnú rozpravu.</seg>
            </u>
            <u xml:id="ParlaMint-SK_1998-06-30-t1m49.u983" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u983.p1">Áno, ďakujem pekne, pán kolega. Nech sa páči, sadnite si na miesto určené pre spravodajcov. Dámy a páni, otváram rozpravu o tomto bode programu. Keďže sa do rozpravy písomne neprihlásil žiadny poslanec, pýtam sa, či sa niekto hlási do rozpravy ústne. Ak nie, uzatváram možnosť prihlásiť sa do rozpravy i ústnou formou. Pán spoločný spravodajca, podľa všetkého môžeme pristúpiť k hlasovaniu. Ešte by som požiadal poslancov, ktorí sú mimo rokovacej miestnosti, aby prišli do rokovacej miestnosti na hlasovanie. Takže podľa § 83 ods. 3 zákona o rokovacom poriadku Národnej rady Slovenskej republiky pristúpime k hlasovaniu, v tomto prípade k hlasovaniu o návrhoch zo spoločnej správy výborov. Prosím, pán spoločný spravodajca, aby ste toto hlasovanie uviedli.</seg>
            </u>
            <u xml:id="ParlaMint-SK_1998-06-30-t1m49.u984" who="Fedor, A." ana="#regular">
               <seg xml:id="ParlaMint-SK_1998-06-30-t1m49.u984.p1">Pán predsedajúci, žiadam, aby ste dali hlasovať o pozmeňujúcich a doplňujúcich návrhoch, ktoré gestorský výbor odporúča schváliť, teda spoločne o bodoch 1 až 15, ktoré sú uvedené v spoločnej správe.</seg>
            </u>
            <u xml:id="ParlaMint-SK_1998-06-30-t1m49.u985" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u985.p1">Dámy a páni, prosím, prezentujme sa a zároveň hlasujme o návrhoch, ktoré sú v spoločnej správe. Gestorský výbor odporúča tieto body en bloc prijať. Prezentovalo sa 67 poslancov. Nie sme, bohužiaľ, uznášaniaschopní. Opakujem výzvu a žiadam poslancov, ktorí sú mimo rokovacej miestnosti, aby sa dostavili na hlasovanie. Prosím, ešte raz sa zaprezentujme a hlasujme. Prezentovalo sa 70 poslancov. Opäť žiadam všetkých poslancov, ktorí sú mimo rokovacej miestnosti, aby prišli do rokovacej miestnosti hlasovať, nakoľko je to skutočne zákon, ktorý je potrebný tak pre opozíciu, ako aj pre koalíciu. Takže zopakujeme si to na tretíkrát. Prosím, dámy a páni, prezentujme sa a zároveň hlasujme. <note type="narrative">Hlasovanie.</note> Prezentovalo sa 82 poslancov. Za návrh hlasovalo 79 poslancov. Proti návrhu nehlasoval nikto. Hlasovania sa nezdržal nikto. Nehlasovali 3 poslanci. Dámy a páni, schválili sme pozmeňujúce návrhy, ktoré boli uvedené v spoločnej správe. Nakoľko v skrátenom legislatívnom konaní sa nepoužívajú obmedzenia pre druhé a tretie čítanie podľa príslušných ustanovení zákona o rokovacom poriadku Národnej rady Slovenskej republiky, pristúpime k tretiemu čítaniu o vládnom návrhu zákona o ochrane svedka a o zmene a doplnení niektorých zákonov. Otváram rozpravu o tomto bode programu. V rámci tejto rozpravy je možné podávať návrhy podľa § 85 zákona o rokovacom poriadku Národnej rady Slovenskej republiky. Pýtam sa, či niekto z vás, kolegyne a kolegovia, navrhuje opravu legislatívnotechnických alebo jazykových chýb, alebo či má 30 poslancov pozmeňujúce, alebo doplňujúce návrhy smerujúce k odstráneniu chýb, alebo na vrátenie tohto návrhu zákona do druhého čítania. Ak nikto nemá, vyhlasujem rozpravu o tomto bode programu za skončenú. Dámy a páni, keďže v rámci tohto čítania neboli podané žiadne pozmeňujúce návrhy, podľa § 86 zákona o rokovacom poriadku pristúpime k hlasovaniu o vládnom návrhu zákona ako celku. Prosím, prezentujme sa a zároveň hlasujme. <note type="narrative">Hlasovanie.</note> Prezentovalo sa 83 poslancov. Za návrh hlasovalo 83 poslancov. Proti návrhu nehlasoval nikto. Hlasovania sa nezdržal nikto. Konštatujem, že sme schválili vládny návrh zákona o ochrane svedka a o zmene a doplnení niektorých zákonov. Pán minister, pán spoločný spravodajca, ďakujem. Dámy a páni, budeme pokračovať ďalším bodom programu, ktorým je návrh na voľbu sudcov Slovenskej republiky bez časového obmedzenia. Návrh ste dostali ako tlač 1038, v ktorej máte predložený aj návrh uznesenia. Z poverenia vlády Slovenskej republiky návrh odôvodní minister spravodlivosti Slovenskej republiky pán Jozef Liščák. Prosím pána ministra, aby sa ujal slova.</seg>
            </u>
            <u xml:id="ParlaMint-SK_1998-06-30-t1m49.u986" who="Liščák, J." ana="#regular">
               <seg xml:id="ParlaMint-SK_1998-06-30-t1m49.u986.p1">Vážený pán predsedajúci, vážené pani poslankyne, vážení páni poslanci, ústavné právo občanov na súdnu ochranu môžu zaručiť iba personálne vybudované súdy. Pritom nemám na mysli iba početný nárast sudcov, ale i neustále skvalitňovanie sudcovského zboru a stabilizáciu tých, ktorí sa osvedčili počas štvorročného volebného obdobia. V krátkom časovom slede boli v roku 1994 zvolené dve pomerne početné skupiny začínajúcich sudcov. Proces voľby bez časového obmedzenia prvej skupiny bol uzavretý. Na rad prichádza skupina 46 sudcov, ktorí boli zvolení 18. augusta 1994 a sľub zložili 12. septembra 1994. V súlade s plánom práce vlády na rok 1998 a s cieľom nenarušiť plynulú činnosť súdov predložil som návrh na zvolenie 45 z nich. Jedného kandidáta nenavrhujem zvoliť. S týmto návrhom vlády prichádzam preto, že vzhľadom na nejasnosť článku 145 ods. 1 našej ústavy a dva existujúce výklady mohli by vzniknúť pochybnosti o trvaní mandátu štvorročných sudcov. Predkladám ich na schválenie na základe rozhodnutia vlády. Jeden výklad totiž hovorí, že týmto sudcom zaniká mandát uplynutím štvorročného obdobia, čím by bol po 12. septembri spochybňovaný sudcovský mandát týchto sudcov až do prvého rokovania Národnej rady Slovenskej republiky v ďalšom volebnom období. Druhý výklad hovorí, že o mandáte sudcu rozhoduje Národná rada Slovenskej republiky po uplynutí štvorročného obdobia. V zmysle zásady, že by mal sudca hodnotiť sudcu a v súlade so schválenými kritériami predsedovia príslušných súdov, odvolacie senáty, sudcovské rady hodnotili odbornú a morálnu pripravenosť navrhovaných a výslednosť ich práce. V centre pozornosti boli i charakterové a vôľové vlastnosti, verbálny a písomný prejav kandidátov. Pri výkone funkcie sudcu či samotnej rozhodovacej činnosti boli si títo sudcovia vedomí, že rozhodnutiami často zasahujú do súkromia občanov, čo ovplyvňuje, či v budúcnosti môže ovplyvniť osobný i profesijný vývoj ich osobnosti. Je dôležité, aby vnímali individuálnosť a špecifikum každého prideleného prípadu, aby za vecou videli konkrétne ľudské osudy, aby boli naozaj sudcami a nielen úradnými vykonávateľmi súdnej moci. Za dôležitý v týchto súvislostiach považujeme aj názor verejnosti. Nestrannosť pohľadu na prerokúvanú vec pri správnom aplikovaní právnych noriem, dodržiavanie mlčanlivosti, rešpektovanie i nenapísaných noriem morálky sú základnými podmienkami budovania dôvery v sudcovských stavoch. Aj v súčasnosti sa však nájde i taký sudca, ktorý v tomto smere sklamal alebo vzbudil pochybnosti o svojom morálnom profile. Musí teda počítať nielen s kritikou verejnosti, negatívnym hodnotením zo strany občanov, ale aj samotného kolektívu sudcov. Tento problém bol jedným z dôvodov negatívneho návrhu na sudcu Okresného súdu v Nitre Dr. Ondreja Ďuriača. Svojím konaním vzbudil pochybnosti o nedodržiavaní etiky sudcu, čím znížil postavenie a autoritu sudcovského stavu prinajmenej v obvode Krajského súdu v Nitre. Svojím ďalším konaním - dvakrát sa prihlásil a zúčastnil sa na konkurze vypísanom na notárske miesta - podľa môjho názoru preukázal, že o prácu sudcu nemá vážny záujem. Z týchto dôvodov predkladám návrh na jeho nezvolenie. Vyjadrenie menovaného je súčasťou materiálu, ktorý máte pred sebou. Všetky návrhy na zvolenie i negatívny návrh sa predkladajú v súlade so stanoviskami príslušných sudcovských rád, v prípade Dr. Eleny Závadskej i so súhlasom Rady sudcov Slovenskej republiky. Kandidáti na funkciu sudcu bez časového obmedzenia pôsobia prevažne na okresných súdoch, 7 na krajských súdoch a 1 sudkyňa na Najvyššom súde Slovenskej republiky. Venujú sa väčšinou obchodnej, čiastočne občianskoprávnej i trestnej agende. Spĺňajú predpoklady na výkon funkcie sudcu uvedené v § 34 a § 35 zákona číslo 335/1991 Zb. o súdoch a sudcoch v znení zákona číslo 12/1993 Z. z. Ich zvolenie nezaťaží štátny rozpočet, nakoľko nejde o nových sudcov, ale o plynulé pokračovanie výkonu sudcovského povolania. Vážený pán predsedajúci, vážené pani poslankyne, vážení páni poslanci, z dôvodov, o ktorých som hovoril, odporúčam predložené návrhy akceptovať, zvoliť 45 sudcov na funkciu sudcu bez časového obmedzenia a nezvoliť Dr. Ondreja Ďuriača. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u987" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u987.p1">Ďakujem, pán minister. Nech sa páči, sadnite si na určené miesto. Návrh na voľbu sudcov Slovenskej republiky prerokoval Ústavnoprávny výbor Národnej rady Slovenskej republiky. Prosím preto povereného člena ústavnoprávneho výboru pána poslanca Roberta Fica, aby podal informáciu o prerokovaní tohto návrhu vo výbore.</seg>
            </u>
            <u xml:id="ParlaMint-SK_1998-06-30-t1m49.u988" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u988.p1">Ďakujem pekne. Pán podpredseda, vážené dámy, vážení páni, ústavnoprávny výbor prerokoval návrh na voľbu sudcov Slovenskej republiky bez časového obmedzenia dňa 8. júla 1998. Ústavnoprávny výbor súhlasí s návrhom na voľbu sudcov Slovenskej republiky bez časového obmedzenia a súčasne súhlasí aj s návrhom na nezvolenie sudcu bez časového obmedzenia JUDr. Ondreja Ďuriača. Ústavnoprávny výbor odporúča Národnej rade Slovenskej republiky, aby sme schválili návrh na voľbu sudcov Slovenskej republiky bez časového obmedzenia. Súčasne je tu odporúčanie, aby bolo osobitné hlasovanie o návrhu na nezvolenie sudcu bez časového obmedzenia JUDr. Ondreja Ďuriača. A nakoniec je tu odporúčanie ústavnoprávneho výboru, aby sa v súlade s § 39 ods. 8 rokovacieho poriadku Národná rada uzniesla, že bude o návrhu na voľbu sudcov Slovenskej republiky bez časového obmedzenia hlasovať verejne. Toto sú, vážený pán podpredseda, odporúčania ústavnoprávneho výboru s tým, že pokiaľ pôjde o hlasovanie, budem hlasovanie uvádzať. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u989" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u989.p1">Ďakujem, pán kolega. Dámy a páni, otváram rozpravu o tomto bode programu. Keďže som nedostal žiadnu písomnú prihlášku do rozpravy, pýtam sa, či sa niekto do rozpravy hlási ústne. Ak nie, uzatváram možnosť prihlásiť sa do rozpravy ústne. V podstate sa nemá k čomu vyjadriť ani pán minister, ani pán poslanec Fico. Dámy a páni, pristúpime k návrhu na voľbu sudcov Slovenskej republiky. Podľa § 119 ods. 2 zákona o rokovacom poriadku voľba sudcov, predsedu a podpredsedov Najvyššieho súdu sa vykonáva v tajnom hlasovaní. V prípade voľby sudcov sa Národná rada môže bez rozpravy uzniesť aj na inom spôsobe hlasovania. Pán poslanec Fico podal návrh, aby Národná rada o návrhu voľby sudcov hlasovala verejne. Dámy a páni, dám hlasovať o tomto návrhu, aby sme teda voľbu sudcov vykonali formou verejného hlasovania. Prosím, prezentujme sa a zároveň hlasujme. <note type="narrative">Hlasovanie.</note> Prezentovalo sa 79 poslancov. Za návrh hlasovalo 75 poslancov Proti návrhu nehlasoval nikto. Hlasovania sa nezdržal nikto. Nehlasovali 4 poslanci. Konštatujem, že návrh, ktorý predniesol pán kolega Fico, sme schválili. Takže pristúpime k hlasovaniu. Konštatujem, že budeme hlasovať verejne. Pán kolega, nech sa páči, môžete uvádzať hlasovanie.</seg>
            </u>
            <u xml:id="ParlaMint-SK_1998-06-30-t1m49.u990" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u990.p1">Vážený pán podpredseda, ako som uviedol, navrhujem oddelené hlasovanie. Najskôr budeme hlasovať o návrhu na nezvolenie sudcu bez časového obmedzenia JUDr. Ondreja Ďuriača v samostatnom hlasovaní. Ústavnoprávny výbor Národnej rady Slovenskej republiky súhlasí s takýmto návrhom na nezvolenie sudcu bez časového obmedzenia.</seg>
            </u>
            <u xml:id="ParlaMint-SK_1998-06-30-t1m49.u991" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u991.p1">Pán kolega, ale najprv by sme mali hlasovať o časti A.</seg>
            </u>
            <u xml:id="ParlaMint-SK_1998-06-30-t1m49.u992" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u992.p1">V časti B uznesenia ústavnoprávneho výboru nie je táto informácia, pokiaľ ide o nezvolenie sudcu bez časového obmedzenia Dr. Ondreja Ďuriača. Navrhoval by som, aby sme najskôr absolvovali toto hlasovanie, potom budeme hlasovať o ostatných sudcoch takisto pozitívne, že budú bez časového obmedzenia považovaní za sudcov. Takže navrhujem ešte raz, aby sme teraz hlasovali o návrhu na nezvolenie sudcu bez časového obmedzenia Dr. Ondreja Ďuriača. S týmto návrhom ústavnoprávny výbor vyslovil súhlas a odporúča Národnej rade, aby takto hlasovala. Ak nechcú poslanci, aby Dr. Ondrej Ďuriač bol sudcom, tak musia hlasovať pozitívne, ak chcú tak negatívne.</seg>
            </u>
            <u xml:id="ParlaMint-SK_1998-06-30-t1m49.u993" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u993.p1">Ďakujem, pán kolega. Prezentovalo sa 69 poslancov. Bohužiaľ, je nás málo. Opäť prosím poslancov, ktorí sú mimo rokovacej sály, aby sa dostavili na hlasovanie. Pán kolega, ešte raz máte slovo.</seg>
            </u>
            <u xml:id="ParlaMint-SK_1998-06-30-t1m49.u994" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u994.p1">Pán podpredseda, domnievam sa, že je tu dostatok poslancov, len došlo asi k nejakému omylu. Opakujem, budeme teraz hlasovať o návrhu na nezvolenie sudcu bez časového obmedzenia Dr. Ondreja Ďuriača. Ústavnoprávny výbor súhlasí s týmto návrhom na nezvolenie, takže poslanci, ktorí chcú, aby pán Dr. Ondrej Ďuriač bol sudcom, musia hlasovať negatívne, ktorí nechcú, aby bol sudca, musia hlasovať pozitívne.</seg>
            </u>
            <u xml:id="ParlaMint-SK_1998-06-30-t1m49.u995" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u995.p1">Pán poslanec Prokeš.</seg>
            </u>
            <u xml:id="ParlaMint-SK_1998-06-30-t1m49.u996" who="#JozefProkeš.1950" ana="#regular">
               <seg xml:id="ParlaMint-SK_1998-06-30-t1m49.u996.p1">Pán predseda, nemôžem si pomôcť, ale mne sa zdá, ide o procedurálnu otázku. Pokiaľ dobre viem, tak príslušný sudca je navrhnutý, to znamená, že ak ho nechceme, tak by sme mali hlasovať proti.</seg>
            </u>
            <vocal type="noise">
               <desc>Hlasy z pléna.</desc>
            </vocal>
            <u xml:id="ParlaMint-SK_1998-06-30-t1m49.u997" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u997.p1">Pán kolega, hlasujeme za návrh uznesenia ústavnoprávneho výboru.</seg>
            </u>
            <u xml:id="ParlaMint-SK_1998-06-30-t1m49.u998" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u998.p1">Chcem ešte dodať, aby to bolo úplne konkrétne, že v tomto prípade je to návrh vlády. Vláda prišla s návrhom na nezvolenie sudcu bez časového obmedzenia. Ústavnoprávny výbor po konzultácii s prítomnými - boli tam aj predstavitelia sudcovských rád, Združenia sudcov Slovenska -, súhlasil s týmto návrhom a odporúča Národnej rade Slovenskej republiky, aby prijala návrh na nezvolenie sudcu bez časového obmedzenia Dr. Ondreja Ďuriača, ako tento návrh predložila vláda Slovenskej republiky.</seg>
            </u>
            <u xml:id="ParlaMint-SK_1998-06-30-t1m49.u999" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u999.p1">Takže, prosím, je to jasné. Prezentujme sa a zároveň hlasujme. <note type="narrative">Hlasovanie.</note> Prezentovalo sa 85 poslancov. Za návrh hlasovalo 64 poslancov. Proti návrhu hlasoval 1 poslanec. Hlasovania sa zdržalo 18 poslancov. Nehlasovali 2 poslanci. Konštatujem, že pána JUDr. Ondreja Ďuriača sme nezvolili za sudcu Slovenskej republiky bez časového obmedzenia. Nech sa páči, pán kolega, môžete pokračovať.</seg>
            </u>
            <u xml:id="ParlaMint-SK_1998-06-30-t1m49.u1000" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u1000.p1">Vážený pán podpredseda, teraz pristúpime k poslednému hlasovaniu. Budeme hlasovať o návrhu na voľbu sudcov Slovenskej republiky bez časového obmedzenia. Ústavnoprávny výbor odporúča Národnej rade Slovenskej republiky, aby tento návrh na voľbu sudcov Slovenskej republiky bez časového obmedzenia schválila.</seg>
            </u>
            <u xml:id="ParlaMint-SK_1998-06-30-t1m49.u1001" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u1001.p1">Prosím, prezentujme sa a hlasujme. Gestorský výbor odporučil návrh prijať. <note type="narrative">Hlasovanie.</note> Prezentovalo sa 86 poslancov. Za návrh hlasovalo 83 poslancov. Proti návrhu nehlasoval nikto. Hlasovania sa zdržal 1 poslanec. Nehlasovali 2 poslanci. Konštatujem, že Národná rada zvolila 45 sudcov Slovenskej republiky bez časového obmedzenia. Dámy a páni, keďže máme ešte určitú časovú rezervu, je tu predložený ďalší návrh, aby sme pokračovali v prerušenej rozprave o návrhu Výboru Národnej rady Slovenskej republiky pre financie, rozpočet a menu na vydanie zákona, ktorým sa mení a dopĺňa zákon Národnej rady Slovenskej republiky číslo 120/1993 Z. z. o platových pomeroch niektorých ústavných činiteľov Slovenskej republiky v znení zákona číslo 374/1994 Z. z. a v znení zákona číslo 304/1995 Z. z. Je to tlač 994. Tam ide o veci, ktoré boli pridelené poslancom. Myslím si, že tento proces hlasovania alebo schvaľovania by mohol byť pomerne krátky. Prosím poslancov Michala Baránika a Vladimíra Homolu, aby zaujali miesta určené pre navrhovateľov, resp. spravodajcov. Dámy a páni, keďže rozprava k tomuto bodu rokovania bola prerušená, chcem sa spýtať, či sa chce niekto prihlásiť do rozpravy, nakoľko už písomnú požiadavku nemám. Áno, do rozpravy sa hlási pán Homola a pani Bartošíková. Prosím, hlási sa ešte niekto? Nikto. Uzatváram možnosť prihlásiť sa do rozpravy ústne.</seg>
            </u>
            <u xml:id="ParlaMint-SK_1998-06-30-t1m49.u1002" who="Homola, V." ana="#regular">
               <seg xml:id="ParlaMint-SK_1998-06-30-t1m49.u1002.p1">Vážený pán predsedajúci, vážený pán predseda, vážené pani poslankyne, vážení páni poslanci, dovoľte mi, aby som vám za skupinu 15 poslancov predniesol pozmeňujúce návrhy k novele zákona Národnej rady Slovenskej republiky, ktorým sa mení a dopĺňa zákon Národnej rady Slovenskej republiky číslo 120/1993 Z. z. o platových pomeroch niektorých ústavných činiteľov Slovenskej republiky v znení zákona číslo 374/1994 Z. z. a v znení zákona číslo 304/1995 Z. z. <note type="comment">tlač 994</note>. 1. V článku I za doterajší bod 1 sa vkladá nový bod 2, ktorý znie: Doterajšie znenie § 2 sa označuje ako odsek 1 a dopĺňa sa odsekom 2, ktorý znie: "Peňažné nároky podľa odseku 1, ak k zániku mandátu došlo smrťou poslanca, sa vyplatia postupne priamo jeho manželke, deťom a rodičom, ak s ním žili v čase jeho smrti v spoločnej domácnosti. Predmetom dedičstva sa stávajú, ak niet týchto osôb." Zdôvodnenie nebudem čítať, myslím si, že ho máte všetci na laviciach. 2. V článku I bod 2. V bode 2 § 4 ods. 4 sa na konci bodka nahrádza bodkočiarkou a pripájajú sa slová "po skončení volebného obdobia mu zostávajú". 3. Článok I bod 3. Znenie § 4a ods. 1 sa upravuje takto. "Na zabezpečenie výkonu poslaneckého mandátu si poslanec zriaďuje primerane vybavenú kanceláriu." 4. Článok I sa dopĺňa bodom 4, ktorý znie: Za § 28 sa vkladá nový § 28a, ktorý znie: "Poslanec, ktorý po skončení volebného obdobia odíde do dôchodku, má právo na užívanie účelových zariadení Kancelárie Národnej rady podľa jej kapacitných možností." 5. Znenie článku II sa upravuje takto: "Tento zákon nadobúda účinnosť dňom vyhlásenia okrem článku I bod 3, ktorý nadobúda účinnosť 1. januárom roku 2001." Okrem toho, ak dovolíte, mám ešte jeden návrh na uznesenie, ktorý predkladám. Uznesenie Národnej rady Slovenskej republiky k novele zákona Národnej rady Slovenskej republiky, ktorým sa mení a dopĺňa zákon Národnej rady Slovenskej republiky číslo 120/1993 Z. z. o platových pomeroch niektorých ústavných činiteľov Slovenskej republiky v znení zákona číslo 374/1994 Z. z. a v znení zákona číslo 304/1995 Z. z. <note type="comment">tlač 994</note> Národná rada Slovenskej republiky schvaľuje podľa § 4 ods. 4 zákona číslo 120/1993 Z. z. o platových pomeroch niektorých ústavných činiteľov Slovenskej republiky v znení neskorších predpisov do bezodplatného vlastníctva poslancov Národnej rady Slovenskej republiky pracovné pomôcky, osobný počítač a tlačiareň zakúpené z prostriedkov Kancelárie Národnej rady Slovenskej republiky a iné technické prostriedky zakúpené z prostriedkov poslaneckých klubov, ktoré boli prevzaté kvalifikovaným spôsobom. Ďakujem za pozornosť, skončil som.</seg>
            </u>
            <u xml:id="ParlaMint-SK_1998-06-30-t1m49.u1003" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u1003.p1">Ďakujem, pán kolega. O slovo sa prihlásila pani kolegyňa Bartošíková. Nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u1004" who="#MáriaBartošíková.1939" ana="#regular">
               <seg xml:id="ParlaMint-SK_1998-06-30-t1m49.u1004.p1">Vážený pán predsedajúci, vážený pán predseda, vážené kolegyne, kolegovia, nebudem rozprávať o obsahu návrhu zákona. Všetci sme ho niekoľkokrát prerokovali vo výboroch aj v poslaneckých kluboch. Súhlasím s ustanovením, ktoré hovorí o tom, že je potrebné odobrať odstupné poslancovi, ktorý pokračuje v poslaneckej práci. K ostatným ustanoveniam som svoje stanovisko povedala vo výbore a podľa toho som aj hlasovala. Chcem predniesť procedurálny návrh a požiadať pána spoločného spravodajcu, aby o bodoch 3, 4, 5, 6, 8, 9 a 10 dal hlasovať osobitne. Ďakujem pekne, to je všetko.</seg>
            </u>
            <u xml:id="ParlaMint-SK_1998-06-30-t1m49.u1005" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u1005.p1">Ďakujem, pani kolegyňa. Dámy a páni, keďže sa nikto nehlási ani s faktickou poznámkou, uzatváram rozpravu. Chcem sa spýtať, či žiada slovo pán navrhovateľ alebo zástupca navrhovateľov pán Baránik.</seg>
            </u>
            <u xml:id="ParlaMint-SK_1998-06-30-t1m49.u1006" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u1006.p1">Vážený pán podpredseda, vážené dámy a páni, len chcem upozorniť, že návrhy, ktoré sú uvedené, ktoré uviedol pán spoločný spravodajca, vylučujú body spoločnej správy 3, 4, 5, 6, 8, 9 a 10. To je všetko.</seg>
            </u>
            <u xml:id="ParlaMint-SK_1998-06-30-t1m49.u1007" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u1007.p1">Ďakujem veľmi pekne. Pán spoločný spravodajca sa nechce vyjadriť. Takže môžeme pristúpiť k hlasovaniu. Podľa § 83 ods. 3 zákona o rokovacom poriadku pristúpime najprv k hlasovaniu o návrhoch zo spoločnej správy a potom pristúpime k hlasovaniu o návrhoch, ktoré predniesol pán spoločný spravodajca, čiže o tých pozmeňujúcich a doplňujúcich návrhoch, ktoré dal v rámci rozpravy. Takže ten postup bude opačný. Najprv budeme hlasovať o návrhoch, ktoré dala pani kolegyňa Bartošíková, lebo to sú návrhy o spoločnej správe, a potom, napriek tomu, že vystúpil skôr, lebo jeho návrhy sú chápané ako návrhy z rozpravy. Takže, pán kolega, nech sa páči, môžete uvádzať hlasovanie.</seg>
            </u>
            <u xml:id="ParlaMint-SK_1998-06-30-t1m49.u1008" who="Homola, V." ana="#regular">
               <seg xml:id="ParlaMint-SK_1998-06-30-t1m49.u1008.p1">Ďakujem, pán podpredseda.</seg>
            </u>
            <u xml:id="ParlaMint-SK_1998-06-30-t1m49.u1009" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u1009.p1">Žiadam kolegov poslancov, ktorí sú mimo rokovacej miestnosti, aby prišli na hlasovanie. Nech sa páči, pán kolega, môžeme pokračovať.</seg>
            </u>
            <u xml:id="ParlaMint-SK_1998-06-30-t1m49.u1010" who="Homola, V." ana="#regular">
               <seg xml:id="ParlaMint-SK_1998-06-30-t1m49.u1010.p1">Ďakujem, pán podpredseda. Môžeme pristúpiť k hlasovaniu o bodoch zo spoločnej správy. Nakoľko body 1, 2 a 7 spoločnej správy neboli pripomienkované v rozprave a gestorský výbor ich odporúča schváliť, odporúčam, aby sme hlasovali o týchto bodoch spoločne a schválili ich teda naraz.</seg>
            </u>
            <u xml:id="ParlaMint-SK_1998-06-30-t1m49.u1011" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u1011.p1">Dámy a páni, prosím, prezentujme sa a hlasujme, tak ako nám to navrhol pán spoločný spravodajca. Odporúča to vlastne aj gestorský výbor. <note type="narrative">Hlasovanie.</note> Prezentovalo sa 86 poslancov. Za návrh hlasovalo 80 poslancov. Proti návrhu nehlasoval nikto. Hlasovania sa zdržali 4 poslanci. Nehlasovali 2 poslanci. Konštatujem, že tieto body zo spoločnej správy, ktoré predniesol pán spoločný spravodajca, sme schválili. Nech sa páči, pán kolega, môžete pokračovať.</seg>
            </u>
            <u xml:id="ParlaMint-SK_1998-06-30-t1m49.u1012" who="Homola, V." ana="#regular">
               <seg xml:id="ParlaMint-SK_1998-06-30-t1m49.u1012.p1">V rozprave vystúpila pani poslankyňa Bartošíková a navrhla na osobitné hlasovanie body 3, 4, 5, 6, 8, 9 a 10. Chcel by som vás poprosiť, aby sme začali hlasovať najskôr o bode číslo 3. Vystúpil ešte v rozprave aj pán poslanec Baránik, hovoril, že tieto pozmeňujúce návrhy rušia body zo spoločnej správy. Musíte dať hlasovať o bode číslo 3 alebo dajme hlasovať en bloc spoločne o všetkých bodoch.</seg>
            </u>
            <vocal type="noise">
               <desc>Hlasy z pléna.</desc>
            </vocal>
            <u xml:id="ParlaMint-SK_1998-06-30-t1m49.u1013" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u1013.p1">Prosím, nepleťme to, prezentujme sa a hlasujme o bode číslo 3 zo spoločnej správy. Gestorský výbor ho odporúča neprijať. Prezentovalo sa 74 poslancov. Prosím poslancov, ktorí sú mimo rokovacej miestnosti, aby prišli na hlasovanie. Prosím, dámy a páni, prezentujme sa a hlasujme o bode číslo 3 zo spoločnej správy. <note type="narrative">Hlasovanie.</note> Prezentovalo sa 85 poslancov. Za návrh hlasovali 3 poslanci. Proti návrhu hlasovalo 60 poslancov. Hlasovania sa zdržalo 21 poslancov. Nehlasoval 1 poslanec. Nech sa páči.</seg>
            </u>
            <u xml:id="ParlaMint-SK_1998-06-30-t1m49.u1014" who="Homola, V." ana="#regular">
               <seg xml:id="ParlaMint-SK_1998-06-30-t1m49.u1014.p1">Môžeme teraz hlasovať o bode číslo 4 zo spoločnej správy. Ako už bolo uvedené, pozmeňujúce návrhy rušia prakticky body spoločnej správy, takže postupujte podľa toho.</seg>
            </u>
            <u xml:id="ParlaMint-SK_1998-06-30-t1m49.u1015" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u1015.p1">Áno, čiže pozmeňujúce návrhy, ktoré dal pán kolega Homola, sú v kontradikcii s týmito bodmi, ktoré sú v spoločnej správe. Nech sa páči, prezentujme sa a zároveň hlasujme o bode číslo 4 zo spoločnej správy. Gestorský výbor ho neodporúča prijať. <note type="narrative">Hlasovanie.</note> Prezentovalo sa 85 poslancov. Za návrh hlasovalo 7 poslancov. Proti návrhu hlasovalo 53 poslancov. Hlasovania sa zdržalo 25 poslancov. Konštatujem, že bod číslo 4 zo spoločnej správy sme neschválili. Nech sa páči.</seg>
            </u>
            <u xml:id="ParlaMint-SK_1998-06-30-t1m49.u1016" who="Homola, V." ana="#regular">
               <seg xml:id="ParlaMint-SK_1998-06-30-t1m49.u1016.p1">Môžeme hlasovať o bode číslo 5 zo spoločnej správy.</seg>
            </u>
            <u xml:id="ParlaMint-SK_1998-06-30-t1m49.u1017" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u1017.p1">Dámy a páni, hlasujme o bode číslo 5 zo spoločnej správy. Gestorský výbor ho neodporúča prijať. <note type="narrative">Hlasovanie.</note> Prezentovalo sa 86 poslancov. Za návrh hlasovali 2 poslanci. Proti návrhu nehlasovalo 23 poslancov. Hlasovania sa zdržalo 61 poslancov. Konštatujem, že ani bod číslo 5 zo spoločnej správy sme neschválili. Nech sa páči, pán kolega.</seg>
            </u>
            <u xml:id="ParlaMint-SK_1998-06-30-t1m49.u1018" who="Homola, V." ana="#regular">
               <seg xml:id="ParlaMint-SK_1998-06-30-t1m49.u1018.p1">Môžeme hlasovať o bode číslo 6 zo spoločnej správy.</seg>
            </u>
            <u xml:id="ParlaMint-SK_1998-06-30-t1m49.u1019" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u1019.p1">Dámy a páni, prosím, prezentujme sa a zároveň hlasujme o bode číslo 6 zo spoločnej správy. I tento bod gestorský výbor neodporučil prijať. <note type="narrative">Hlasovanie.</note> Prezentovalo sa 85 poslancov. Za návrh hlasovali 4 poslanci. Proti návrhu hlasovalo 60 poslancov. Hlasovania sa zdržalo 21 poslancov. Konštatujem, že sme neschválili ani bod číslo 6 zo spoločnej správy.</seg>
            </u>
            <u xml:id="ParlaMint-SK_1998-06-30-t1m49.u1020" who="Homola, V." ana="#regular">
               <seg xml:id="ParlaMint-SK_1998-06-30-t1m49.u1020.p1">Pán podpredseda, môžete dať hlasovať o bode číslo 8 zo spoločnej správy.</seg>
            </u>
            <u xml:id="ParlaMint-SK_1998-06-30-t1m49.u1021" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u1021.p1">Takisto, dámy a páni, prosím, prezentujme sa a zároveň hlasujme o bode číslo 8 zo spoločnej správy. Gestorský výbor i tento bod neodporúča schváliť. <note type="narrative">Hlasovanie.</note> Prezentovalo sa 87 poslancov. Za návrh hlasovali 3 poslanci. Proti návrhu hlasovalo 60 poslancov. Hlasovania sa zdržalo 24 poslancov. Konštatujem, že ani tento bod zo spoločnej správy sme neprijali.</seg>
            </u>
            <u xml:id="ParlaMint-SK_1998-06-30-t1m49.u1022" who="Homola, V." ana="#regular">
               <seg xml:id="ParlaMint-SK_1998-06-30-t1m49.u1022.p1">Pán podpredseda, môžete dať hlasovať o bode číslo 9 zo spoločnej správy.</seg>
            </u>
            <u xml:id="ParlaMint-SK_1998-06-30-t1m49.u1023" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u1023.p1">Dámy a páni, prosím, prezentujme sa a zároveň hlasujme o bode číslo 9 zo spoločnej správy. Takisto i tento bod gestorský výbor neodporúča prijať. <note type="narrative">Hlasovanie.</note> Prezentovalo sa 87 poslancov. Za návrh hlasovali 2 poslanci. Proti návrhu hlasovalo 59 poslancov. Hlasovania sa zdržalo 26 poslancov. Konštatujem, že ani bod číslo 9 zo spoločnej správy sme neschválili.</seg>
            </u>
            <u xml:id="ParlaMint-SK_1998-06-30-t1m49.u1024" who="Homola, V." ana="#regular">
               <seg xml:id="ParlaMint-SK_1998-06-30-t1m49.u1024.p1">Môžete dať hlasovať o poslednom bode zo spoločnej správy - o bode číslo 10.</seg>
            </u>
            <u xml:id="ParlaMint-SK_1998-06-30-t1m49.u1025" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u1025.p1">Dámy a páni, prosím, prezentujme sa a zároveň hlasujme o bode číslo 10 zo spoločnej správy. Takisto i v tomto prípade gestorský výbor ho neodporúča prijať. <note type="narrative">Hlasovanie.</note> Prezentovalo sa 87 poslancov. Za návrh hlasoval 1 poslanec. Proti návrhu hlasovalo 59 poslancov. Hlasovania sa zdržalo 24 poslancov. Nehlasovali 3 poslanci. Konštatujem, že ani bod číslo 10 zo spoločnej správy sme neschválili.</seg>
            </u>
            <u xml:id="ParlaMint-SK_1998-06-30-t1m49.u1026" who="Homola, V." ana="#regular">
               <seg xml:id="ParlaMint-SK_1998-06-30-t1m49.u1026.p1">Keď sme vyčerpali už všetky body, ktoré boli uvedené v spoločnej správe, teraz by sme mohli pristúpiť k hlasovaniu o pozmeňujúcich návrhoch, ktoré som predniesol v rozprave. Predniesol som celkovo päť pozmeňujúcich návrhov. Prosil by som, aby ste dali o nich hlasovať spoločne.</seg>
            </u>
            <u xml:id="ParlaMint-SK_1998-06-30-t1m49.u1027" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u1027.p1">Čiže budeme o týchto návrhoch, ktoré predniesol kolega v rozprave, hlasovať en bloc. Gestorský výbor ich odporúča prijať. <note type="narrative">Hlasovanie.</note> Prezentovalo sa 88 poslancov. Za návrh hlasovalo 75 poslancov. Proti návrhu hlasovali 3 poslanci. Hlasovania sa zdržalo 9 poslancov. Nehlasoval 1 poslanec. Konštatujem, že tieto návrhy, ktoré boli prednesené v rozprave pánom kolegom Homolom, sme schválili. Teraz sa pýtam spoločného spravodajcu, aké má návrhy na pokračovanie prerokovania návrhu zákona v treťom čítaní.</seg>
            </u>
            <u xml:id="ParlaMint-SK_1998-06-30-t1m49.u1028" who="Homola, V." ana="#regular">
               <seg xml:id="ParlaMint-SK_1998-06-30-t1m49.u1028.p1">Mám odporúčanie gestorského výboru, aby sme pokračovali v zmysle § 83 ods. 4 a § 84 ods. 2 v treťom čítaní.</seg>
            </u>
            <u xml:id="ParlaMint-SK_1998-06-30-t1m49.u1029" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u1029.p1">Ďakujem. Dámy a páni, pristúpime k tretiemu čítaniu o tomto návrhu zákona. Otváram rozpravu. Opakujem, že v rámci tejto rozpravy je možné podať návrhy podľa § 85 zákona o rokovacom poriadku Národnej rady. Pýtam sa, či niekto navrhuje opravu legislatívnotechnických alebo jazykových chýb, alebo či má 30 poslancov doplňujúce návrhy smerujúce k odstráneniu chýb, alebo na vrátenie tohto návrhu do druhého čítania. Ak nie, dámy a páni, vyhlasujem rozpravu o tomto bode za skončenú. Keďže v rámci tohto čítania neboli žiadne pozmeňujúce návrhy, podľa § 86 zákona o rokovacom poriadku pristúpime k hlasovaniu o návrhu zákona ako celku. Dámy a páni, prosím, prezentujme sa.</seg>
            </u>
            <u xml:id="ParlaMint-SK_1998-06-30-t1m49.u1030" who="Homola, V." ana="#regular">
               <seg xml:id="ParlaMint-SK_1998-06-30-t1m49.u1030.p1">Gestorský výbor ho odporúča schváliť.</seg>
            </u>
            <note type="narrative">Hlasovanie.</note>
            <u xml:id="ParlaMint-SK_1998-06-30-t1m49.u1031" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u1031.p1">Prezentovalo sa 89 poslancov. Za návrh hlasovalo 76 poslancov. Proti návrhu hlasovali 4 poslanci. Hlasovania sa zdržalo 8 poslancov. Nehlasoval 1 poslanec.</seg>
            </u>
            <u xml:id="ParlaMint-SK_1998-06-30-t1m49.u1032" who="Homola, V." ana="#regular">
               <seg xml:id="ParlaMint-SK_1998-06-30-t1m49.u1032.p1">Vážený pán predsedajúci, v rozprave som predniesol ešte návrh na uznesenie Národnej rady Slovenskej republiky. Chcel by som vás poprosiť, aby ste dali hlasovať o tomto uznesení.</seg>
            </u>
            <u xml:id="ParlaMint-SK_1998-06-30-t1m49.u1033" who="#MariánAndel.1950" ana="#chair">
               <seg xml:id="ParlaMint-SK_1998-06-30-t1m49.u1033.p1">Dámy a páni, prosím, prezentujme sa a zároveň hlasujme o návrhu uznesenia, ktoré predniesol pán kolega v rozprave. <note type="narrative">Hlasovanie.</note> Prezentovalo sa 83 poslancov. Za návrh hlasovalo 75 poslancov. Proti návrhu hlasoval 1 poslanec. Hlasovania sa zdržalo 7 poslancov. Konštatujem, že sme schválili návrh zákona, ktorým sa mení a dopĺňa zákon Národnej rady Slovenskej republiky číslo 120/1993 Z. z. o platových pomeroch niektorých ústavných činiteľov Slovenskej republiky v znení zákona číslo 374/1994 Z. z. a v znení zákona číslo 304/1995 Z. z. Takisto sme schválili i uznesenie, ktoré navrhol spoločný spravodajca pán Homola. Dámy a páni, ďakujem vám za pozornosť. Prerušujem rokovanie 49. schôdze Národnej rady Slovenskej republiky. Zajtra o 10.00 hodine sa bude konať 50. schôdza Národnej rady Slovenskej republiky, ktorá je zvolaná na voľbu prezidenta Slovenskej republiky. Ďakujem za pozornosť.</seg>
            </u>
            <note type="date">Siedmy deň rokovania 49. schôdze Národnej rady Slovenskej republiky 9. júla 1998</note>
            <u xml:id="ParlaMint-SK_1998-06-30-t1m49.u1034" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1034.p1">Pani poslankyne, páni poslanci, v priebehu voľby prvého skrutínia sa uskutočnilo stretnutie poslaneckého grémia, na ktorom sme sa dohodli, že využijeme tento časový priestor, ktorý nám vznikol, a budeme pokračovať v rokovaní 49. schôdze Národnej rady Slovenskej republiky. Pristúpime k bodom programu, ktoré sme doteraz neprerokovali. Z minulých dní 49. schôdze nám zostal neschválený návrh skupiny poslancov Národnej rady Slovenskej republiky na vydanie ústavného zákona o zabezpečení strategických záujmov štátu v odvetviach plynárenstva a energetiky <note type="comment">tlač 766</note>. Prosím pána poslanca Pacolu a pána poslanca Duckého, aby zaujali miesta pre navrhovateľov a spravodajcov výborov. Podľa § 83 ods. 3 rokovacieho poriadku by sme mali pristúpiť k hlasovaniu o návrhoch zo spoločnej správy a potom pristúpime k hlasovaniu o pozmeňujúcich a doplňujúcich návrhoch. Chcem pripomenúť, že podľa § 37 ods. 2 zákona o rokovacom poriadku Národnej rady Slovenskej republiky, ak je v prípadoch ustanovených ústavou na schválenie platného uznesenia Národnej rady potrebný súhlas aspoň trojpätinovej väčšiny všetkých poslancov, Národná rada môže pozmeňujúce a doplňujúce návrhy schváliť len takouto väčšinou Národnej rady, teda 90 hlasmi. Pán spravodajca, ak máte pohromade všetky pozmeňujúce a doplňujúce návrhy, môžeme začať.</seg>
            </u>
            <u xml:id="ParlaMint-SK_1998-06-30-t1m49.u1035" who="#JánDucký.1944" ana="#regular">
               <seg xml:id="ParlaMint-SK_1998-06-30-t1m49.u1035.p1">Áno, ďakujem, pán predseda. Vážené dámy a páni, vzhľadom na to, že s celou spoločnou správou ste boli oboznámení, a vzhľadom na to, že ide o opakované prerokovanie, dovoľte mi, aby som prikročil priamo k uvádzaniu hlasovania. Gestorský výbor odporúčal o návrhoch výborov Národnej rady, ktoré sú uvedené v spoločnej správe, hlasovať takto: O bodoch 1, 2, 3, 4, 5, 7 a 8 hlasovať spoločne a schváliť ich. O bode 6 nehlasovať, lebo je obsiahnutý v bode 5.</seg>
            </u>
            <u xml:id="ParlaMint-SK_1998-06-30-t1m49.u1036" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1036.p1">Takže počuli ste návrh spoločného spravodajcu. Budeme hlasovať o bodoch spoločnej správy, tak ako ich prečítal. Prosím, aby sme sa prezentovali a hlasovali. <note type="narrative">Hlasovanie.</note> Prezentovalo sa 89 poslancov, za návrh hlasovalo 85. To znamená, že nie sme schopní prijímať rozhodnutia, pokiaľ ide o návrhy a zmeny ústavných zákonov. Prosím, pán Miklušičák.</seg>
            </u>
            <u xml:id="ParlaMint-SK_1998-06-30-t1m49.u1037" who="#JozefMiklušičák.1955" ana="#regular">
               <seg xml:id="ParlaMint-SK_1998-06-30-t1m49.u1037.p1">Myslím si, že je tu taká istá analógia, ako keď bola svojho času voľba prezidenta a nezúčastnil sa na nej dostatočný počet poslancov, teda 90, a povedali ste, že voľba bola platná, aj keď sa tam žiadala ústavná väčšina, a nehlasovalo sa. Povedali ste to z toho miesta, kde teraz sedíte, pán predseda.</seg>
            </u>
            <u xml:id="ParlaMint-SK_1998-06-30-t1m49.u1038" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1038.p1">Neviem, kedy sa to povedalo. Pán poslanec, pozrite si zápis a zistíte, čo sa povedalo. Je nás 89, nie sme uznášaniaschopní. <vocal type="noise"><desc>Ruch v sále.</desc></vocal> Prosím, pokoj, páni poslanci. Pokoj, páni poslanci. Ani teraz nebol prijatý, lebo nás je málo, takže nemohli sme ho prijať. Pani poslankyne, páni poslanci, prosím ešte raz, prezentujme sa a hlasujme. <note type="narrative">Hlasovanie.</note> Prezentovalo sa 91 poslancov. Za návrh hlasovalo 90 poslancov. Proti návrhu nehlasoval nikto. Hlasovania sa zdržal 1 poslanec. <kinesic type="applause"><desc>Potlesk.</desc></kinesic> Môžeme pokračovať, pán poslanec.</seg>
            </u>
            <u xml:id="ParlaMint-SK_1998-06-30-t1m49.u1039" who="#JánDucký.1944" ana="#regular">
               <seg xml:id="ParlaMint-SK_1998-06-30-t1m49.u1039.p1">Gestorský výbor na základe rokovaní výborov Národnej rady Slovenskej republiky v súlade s § 79 ods. 4 písm. f) rokovacieho poriadku odporúča Národnej rade Slovenskej republiky návrh skupiny poslancov Národnej rady Slovenskej republiky na vydanie ústavného zákona o zabezpečení strategických záujmov štátu v odvetviach plynárenstva, energetiky v druhom čítaní schváliť so zmenami a doplnkami, ako sú uvedené v spoločnej správe. Súčasne poveril uznesením výboru číslo 593 z 30. júna tohto roku spoločného spravodajcu výborov predložiť návrhy podľa § 83 ods. 4, § 84 ods. 2 a § 86 a postúpiť do tretieho čítania.</seg>
            </u>
            <u xml:id="ParlaMint-SK_1998-06-30-t1m49.u1040" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1040.p1">Ďakujem, pán poslanec. Pani poslankyne, poslanci, počuli ste návrh. Ak nemá niekto iný návrh, pristúpime k tretiemu čítaniu o návrhu skupiny poslancov Národnej rady Slovenskej republiky na vydanie ústavného zákona o zabezpečení strategických záujmov štátu v odvetviach plynárenstva a energetiky. Otváram rozpravu k tomuto bodu programu. Návrhy je možné podávať len v zmysle § 85 zákona o rokovacom poriadku. Ak nemá nikto takéto návrhy, končím možnosť prihlásiť sa do rozpravy a vyhlasujem rozpravu k tomuto bodu za skončenú. Keďže v rámci tohto čítania neboli podané žiadne pozmeňujúce a doplňujúce návrhy, podľa § 86 zákona o rokovacom poriadku pristúpime k hlasovaniu o zákone ako celku v znení schválených pozmeňujúcich a doplňujúcich návrhov. Prosím, aby sme sa prezentovali a hneď aj hlasovali. Prezentovalo sa 89 poslancov. Dajte mikrofón pánu poslancovi Palackovi.</seg>
            </u>
            <u xml:id="ParlaMint-SK_1998-06-30-t1m49.u1041" who="#GabrielPalacka.1960" ana="#regular">
               <seg xml:id="ParlaMint-SK_1998-06-30-t1m49.u1041.p1">Ďakujem, pán predseda. Chcem vám zacitovať odsek 4 z § 23 rokovacieho poriadku: "Národná rada je schopná uznášať sa, ak je na schôdzi prítomná nadpolovičná väčšina všetkých jej poslancov." To znamená, že sme uznášaniaschopní a návrh neprešiel.</seg>
            </u>
            <u xml:id="ParlaMint-SK_1998-06-30-t1m49.u1042" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1042.p1">Pani poslankyne, páni poslanci, skúsime ešte raz, potom dám 15-minútovú prestávku. Prosím, prezentujme sa a hlasujme. Prezentovalo sa 86 poslancov. Vyhlasujem 15-minútovú prestávku.</seg>
            </u>
            <note type="comment">Po prestávke.</note>
            <u xml:id="ParlaMint-SK_1998-06-30-t1m49.u1043" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1043.p1">Pani poslankyne, páni poslanci, prosím, aby ste sa vrátili do rokovacej miestnosti, budeme pokračovať v rokovaní 49. schôdze. Pani poslankyne, páni poslanci, vznikol tu určitý názorový rozpor vo výklade potrebnosti účasti poslancov pri hlasovaní. Jeden názor je, že hlasovanie o ústavných zákonoch, kde je potrebný počet 90 hlasov, sa môže začať, aj keď v laviciach sa neprezentuje 90 poslancov. Môj názor, ktorý Národnej rade predkladám podľa § 146 rokovacieho poriadku, je ten, že logický výklad zákona je jednoznačný. Ak nie je v miestnosti 90 poslancov, nemôže dostať parlament pri hlasovaní počet 90 hlasov. To znamená, že pri hlasovaní o tomto zákone a ďalších dvoch ústavných zákonoch, ak nebude hlasovať 90 poslancov, nie je možné tieto zákony prijať. Takže, prosím, hlasujeme. Ak nie je zaprezentovaných minimálne 90 poslancov, nie je platné hlasovanie. Čiže hlasujeme teraz o zákone ako celku s tým, že ak nebude prezentovaných minimálne 90 poslancov, toto hlasovanie neplatí, je nedostatočné na to, aby sme prijímali rozhodnutia. To isté platí aj pre ďalšie dva zákony. Prosím, prezentujme sa a hlasujme. <note type="narrative">Hlasovanie.</note> Prezentovalo sa 117 poslancov. Za návrh hlasovalo 87 poslancov. Proti návrhu hlasovali 3 poslanci. Hlasovania sa zdržalo 13 poslancov. Nehlasovali 14 poslanci. Takže sme neprijali tento návrh zákona. Vážené pani poslankyne, páni poslanci, budeme pokračovať druhým čítaním o návrhu skupiny poslancov Národnej rady Slovenskej republiky na vydanie ústavného zákona, ktorým sa mení a dopĺňa Ústava Slovenskej republiky číslo 460/1992 Zb. Návrh ústavného zákona ste dostali pred prvým čítaním ako tlač 986 a spoločnú správu výborov schválenú gestorským výborom máte ako tlač 986a. Za skupinu poslancov návrh zákona odôvodní pán poslanec Jozef Prokeš.</seg>
            </u>
            <u xml:id="ParlaMint-SK_1998-06-30-t1m49.u1044" who="#JozefProkeš.1950" ana="#regular">
               <seg xml:id="ParlaMint-SK_1998-06-30-t1m49.u1044.p1">Vážený pán predseda, vážená pani podpredsedníčka vlády, vážené pani poslankyne, páni poslanci, predmetný návrh zákona, o ktorom budeme teraz rokovať a ktorý je posunutý do druhého čítania, som veľmi podrobne uvádzal v prvom čítaní i v jednotlivých výboroch Národnej rady Slovenskej republiky, preto mi dovoľte len veľmi stručne zhrnúť význam tohto návrhu a ciele, ktoré si kladie táto novelizácia ústavy, predložená skupinou poslancov Národnej rady. Predloženie tohto návrhu si vynútila súčasná situácia, v ktorej sa nachádzame, keď sa nám doteraz nepodarilo zvoliť prezidenta a niektoré kompetencie prezidenta republiky nie sú prenesené na iného ústavného činiteľa a mohla by v dôsledku istej kontraverzie vo vnútri ústavy práve preto, že isté kompetencie prezidenta nie je možné naplniť, vzniknúť ústavná kríza, ktorá by bola vyvolaná vlastne samou ústavou. Konkrétne ústava predpisuje, aby vláda, resp. predseda vlády po voľbách do Národnej rady Slovenskej republiky podal prezidentovi demisiu. V prípade, že prezident nemôže vykonávať svoju funkciu, vlastne nemá komu podať demisiu, a tak nemôže naplniť povinnosť, ktorú mu ukladá ústava. Navrhovaná novelizácia je maximálne jednoduchá a skutočne rieši len túto otázku, teda otázku prenosu kompetencií prezidenta na iného ústavného činiteľa, ktorý je prítomný aj počas volieb, resp. po voľbách do Národnej rady Slovenskej republiky, a to na predsedu Národnej rady Slovenskej republiky. Dovoľte mi niekoľko poznámok len k spoločnej správe výborov Národnej rady Slovenskej republiky. Vo všetkých výboroch, v ktorých sa táto novelizácia prerokúvala, dostala podporu. Chcem povedať, že v gestorskom výbore vznikol pozmeňujúci návrh, ktorý dopĺňa predložený návrh prenosu kompetencií o písmeno e) článku 102, pretože vznikajú isté pochybnosti, ak nie je prítomný prezident, resp. nemôže vykonávať svoju funkciu, či sú platné zákony vyhlásené v Zbierke zákonov, ak sú tam len podpisy predsedu vlády a predsedu Národnej rady Slovenskej republiky. Preto gestorský ústavnoprávny výbor navrhol doplniť predložený návrh novelizácie ústavy o prenos aj tejto kompetencie na predsedu Národnej rady Slovenskej republiky. Chcem povedať a mám splnomocnenie za skupinu poslancov, že plne súhlasíme s takýmto rozšírením znenia nami navrhnutej novelizácie Ústavy Slovenskej republiky. Čo sa týka pozmeňujúceho návrhu pod bodom 2 spoločnej správy, odsúhlaseného ostatnými výbormi, ktorý ústavnoprávny výbor neodporúča schváliť, myslím si, že nie je celkom presná formulácia v spoločnej správe, pretože tento pozmeňujúci návrh pod bodom 2 vlastne len rieši technickú chybu, ktorá vznikla pri prepise, na ktorú som sám upozornil vlastne po upozornení nášho kolegu pána poslanca Rózsu, že sa pri prepise predlohy namiesto článku 105 uvádza, že v článku 101 sa pripája na konci veta, čo, samozrejme, by organicky nebolo v poriadku, a preto som požiadal sám vo výboroch, resp. som upozornil na túto skutočnosť a poprosil som, aby brali do úvahy, že nejde o pripojenie vety v článku 101 ústavy, ale v článku 105 ústavy, a tým vznikla kompletná formulácia, ktorú odsúhlasili ostatné výbory, v druhom pozmeňujúcom návrhu, tak ako je uvedený v spoločnej správe. To znamená, že v článku 105 v odseku 1 sa na konci pripája veta: "Oprávnenia prezidenta podľa článku 102 písm. f) a g) prechádzajú v tomto čase na predsedu Národnej rady Slovenskej republiky." Čiže toto je vlastne naše pôvodné znenie, ale opakujem znovu, že mám splnomocnenie ostatných predkladateľov povedať, že súhlasíme s tým rozšírením prenosu kompetencií na predsedu vlády o písmeno e) v článku 102. Takže obidve možnosti sú pre nás rovnocenné. Ďakujem veľmi pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1045" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1045.p1">Ďakujem, pán poslanec. Ako spoločný spravodajca k tomuto bodu programu bol určený pán poslanec Macuška. Prosím ho, aby podľa § 80 ods. 2 zákona o rokovacom poriadku informoval Národnú radu o priebehu prerokovania tohto návrhu vo výboroch.</seg>
            </u>
            <u xml:id="ParlaMint-SK_1998-06-30-t1m49.u1046" who="#DušanMacuška.1957" ana="#regular">
               <seg xml:id="ParlaMint-SK_1998-06-30-t1m49.u1046.p1">Vážený pán predseda, vážené plénum, dovoľte mi, aby som prečítal spoločnú správu výborov Národnej rady Slovenskej republiky o prerokovaní návrhu skupiny poslancov Národnej rady Slovenskej republiky na vydanie ústavného zákona, ktorým sa mení a dopĺňa Ústava Slovenskej republiky číslo 460/1992 Zb., vo výboroch Národnej rady Slovenskej republiky v druhom čítaní. Ústavnoprávny výbor Národnej rady Slovenskej republiky ako gestorský výbor pri rokovaní o návrhu skupiny poslancov Národnej rady Slovenskej republiky na vydanie ústavného zákona, ktorým sa mení a dopĺňa Ústava Slovenskej republiky číslo 460/1992 Zb., podáva Národnej rade Slovenskej republiky v súlade s § 79 ods. 1 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky túto spoločnú správu výborov Národnej rady Slovenskej republiky o prerokovaní uvedeného návrhu ústavného zákona. Národná rada Slovenskej republiky uznesením číslo 1082 z 13. 5. 1998 pridelila návrh skupiny poslancov Národnej rady Slovenskej republiky na vydanie ústavného zákona, ktorým sa mení a dopĺňa Ústava Slovenskej republiky číslo 460/1992 Zb., na prerokovanie všetkým výborom Národnej rady Slovenskej republiky okrem Mandátového a imunitného výboru Národnej rady Slovenskej republiky, Výboru Národnej rady Slovenskej republiky pre nezlučiteľnosť funkcií štátnych funkcionárov, Výboru Národnej rady Slovenskej republiky pre európsku integráciu, Osobitného kontrolného výboru Národnej rady Slovenskej republiky na kontrolu činnosti Slovenskej informačnej služby a Osobitného kontrolného výboru Národnej rady Slovenskej republiky na kontrolu činnosti Vojenského spravodajstva. Uvedené výbory prerokovali predmetný návrh ústavného zákona v lehote určenej uznesením Národnej rady Slovenskej republiky. Gestorský výbor nedostal do 26. júna 1998 žiadne stanoviská poslancov Národnej rady Slovenskej republiky, ktorí nie sú členmi výborov, ktorým bol návrh ústavného zákona pridelený, oznámené v súlade s § 75 ods. 2 a § 79 zákona Národnej rady Slovenskej republiky o rokovacom poriadku Národnej rady Slovenskej republiky. Návrh skupiny poslancov Národnej rady Slovenskej republiky na vydanie ústavného zákona, ktorým sa mení a dopĺňa Ústava Slovenskej republiky číslo 460/1992 Zb., odporúčali Národnej rade Slovenskej republiky schváliť s pozmeňujúcimi a doplňujúcimi návrhmi tieto výbory Národnej rady Slovenskej republiky: Ústavnoprávny výbor Národnej rady Slovenskej republiky uznesením číslo 649 z 9. júna 1998, Výbor Národnej rady Slovenskej republiky pre financie, rozpočet a menu uznesením číslo 680 z 10. júna 1998, Výbor Národnej rady Slovenskej republiky pre hospodárstvo, privatizáciu a podnikanie uznesením číslo 576 z 24. júna 1998, Výbor Národnej rady Slovenskej republiky pre pôdohospodárstvo uznesením číslo 352 zo dňa 16. júna 1998, Výbor Národnej rady Slovenskej republiky pre zdravotníctvo a sociálne veci uznesením číslo 465 z 10. júna 1998, Výbor Národnej rady Slovenskej republiky pre obranu a bezpečnosť do 26. 6. 1998 neprerokoval návrh ústavného zákona, Zahraničný výbor Národnej rady Slovenskej republiky uznesením číslo 343 z 11. júna 1998, Výbor Národnej rady Slovenskej republiky pre vzdelanie, vedu, kultúru a šport uznesením číslo 577 z 11. júna 1998 a Výbor Národnej rady Slovenskej republiky pre životné prostredie a ochranu prírody uznesením číslo 329 z 10. júna 1998. Návrh skupiny poslancov Národnej rady Slovenskej republiky na vydanie ústavného zákona, ktorým sa mení a dopĺňa Ústava Slovenskej republiky číslo 460/1992 Zb. odporúčal Národnej rade Slovenskej republiky schváliť bez pozmeňujúcich a doplňujúcich návrhov Výbor Národnej rady Slovenskej republiky pre verejnú správu, územnú samosprávu a národnosti - uznesenie číslo 357 z 10. júna 1998. Z uznesení výborov Národnej rady Slovenskej republiky uvedených pod bodom III tejto správy vyplývajú tieto pozmeňujúce a doplňujúce návrhy: Článok I vypustiť a nahradiť týmto znením: V článku 105 v odseku 1 sa na konci pripája veta: "Oprávnenia prezidenta podľa článku 102 písm. e), f) a g) prechádzajú v tomto čase na predsedu Národnej rady Slovenskej republiky." Systematicky prechod oprávnení prezidenta na iného ústavného činiteľa patrí do článku 105, v ktorom sa upravuje prechod oprávnení prezidenta na vládu Slovenskej republiky, resp. jej predsedu. Pri písmene e) ide o doriešenie podpisovania zákonov v čase, keď nie je zvolený prezident republiky. Navrhuje Ústavnoprávny výbor Národnej rady Slovenskej republiky. Gestorský výbor odporúča schváliť. Článok I vypustiť a nahradiť týmto znením: V článku 105 v odseku 1 sa na konci pripája veta: "Oprávnenia prezidenta podľa článku 102 písm. f) a g) prechádzajú v tomto čase na predsedu Národnej rady Slovenskej republiky." Systematicky prechod oprávnení prezidenta na iného ústavného činiteľa patrí do článku 105, v ktorom sa upravuje prechod oprávnení prezidenta na vládu Slovenskej republiky, resp. jej predsedu. Navrhujú: Výbor Národnej rady Slovenskej republiky pre financie, rozpočet a menu, Výbor Národnej rady Slovenskej republiky pre pôdohospodárstvo, Výbor Národnej rady Slovenskej republiky pre zdravotníctvo a sociálne veci, Výbor Národnej rady Slovenskej republiky pre vzdelanie, vedu, kultúru a šport, Zahraničný výbor Národnej rady Slovenskej republiky, Výbor Národnej rady Slovenskej republiky pre životné prostredie a ochranu prírody a Výbor Národnej rady Slovenskej republiky pre hospodárstvo, privatizáciu a podnikanie. Gestorský výbor odporúča neschváliť. O pozmeňujúcich a doplňujúcich návrhoch odporúča gestorský výbor hlasovať takto: jednotlivo o bode 1, ktorý gestorský výbor navrhuje schváliť, jednotlivo o bode 2, ktorý gestorský výbor navrhuje neschváliť. Gestorský výbor na základe stanovísk výborov k návrhu skupiny poslancov Národnej rady Slovenskej republiky na vydanie ústavného zákona, ktorým sa mení a dopĺňa Ústava Slovenskej republiky číslo 460/1992 Zb., vyjadrených v ich uzneseniach uvedených pod bodom III tejto správy a stanovísk poslancov gestorského výboru vyjadrených v rozprave k tomuto návrhu ústavného zákona v súlade s § 79 ods. 4 a § 83 zákona Národnej rady Slovenskej republiky číslo 350/1996 Z. z. o rokovacom poriadku Národnej rady Slovenskej republiky odporúča Národnej rade Slovenskej republiky návrh skupiny poslancov Národnej rady Slovenskej republiky na vydanie ústavného zákona, ktorým sa mení a dopĺňa Ústava Slovenskej republiky číslo 460/1992 Zb., v znení schválených pozmeňujúcich a doplňujúcich návrhov uvedených v tejto správe a prednesených v rozprave schváliť. Predmetná spoločná správa výborov Národnej rady Slovenskej republiky o prerokovaní návrhu skupiny poslancov Národnej rady Slovenskej republiky na vydanie ústavného zákona, ktorým sa mení a dopĺňa Ústava Slovenskej republiky číslo 460/1992 Zb., vo výboroch Národnej rady Slovenskej republiky v druhom čítaní bola schválená uznesením Ústavnoprávneho výboru Národnej rady Slovenskej republiky číslo 661 dňa 26. júna 1998. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1047" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1047.p1">Ďakujem pánu poslancovi Macuškovi. Pani poslankyne, páni poslanci, otváram rozpravu k tomuto bodu programu. Nedostal som písomné prihlášky do rozpravy. Pýtam sa, kto sa hlási do rozpravy z pléna. Hlásim sa do rozpravy ja. Ďalej pán poslanec Fogaš. Ešte niekto? Nikto. Uzatváram možnosť prihlásiť sa do rozpravy.</seg>
            </u>
            <u xml:id="ParlaMint-SK_1998-06-30-t1m49.u1048" who="#AugustínMariánHúska.1929" ana="#regular">
               <seg xml:id="ParlaMint-SK_1998-06-30-t1m49.u1048.p1">Nech sa páči, slovo má pán predseda.</seg>
            </u>
            <u xml:id="ParlaMint-SK_1998-06-30-t1m49.u1049" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1049.p1">Pani poslankyne, páni poslanci, nebudem v rozprave diskutovať. Ide mi o vecný problém, procesný problém, ktorý nám robí problémy pri voľbe prezidenta republiky. Keďže ideme schvaľovať zmenu ústavného článku týkajúcu sa postavenia a funkcie prezidenta republiky, nemyslím si, že je toto nad rámec. Ide o ten istý ústavný zákon, takže nebudeme týmto novelizovať nepriamo žiaden iný zákon. Preto nebudem o tom diskutovať. Viem, čo bude hovoriť pán poslanec Fogaš. Takže, pani poslankyne, dávam len jeden návrh, a to článok 101 ods. 2 v ústave zmeniť takto: "Prezidenta volí Národná rada Slovenskej republiky na návrh najmenej pätiny poslancov tajným hlasovaním na päť rokov." Ide o to, aby sme sa vyhli situácii, keď je možné navrhovať niekedy aj zmätkovo kandidátov na prezidenta. Je to vážna vec. Pri tomto počte poslancov si myslím, že už pri kandidátke prezidenta bude musieť dôjsť k určitej zhode a súhlasu viacerých poslancov, možno aj koaličných i opozičných poslancov. Preto si myslím, že je potrebné toto prijať, pretože do budúcna aj tak všetci vieme, že zrejme ústavu takto upravíme. Nakoniec v priebehu rokovaní o tomto probléme viacero poslancov v Národnej rade vystúpilo a dávalo podobný návrh. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u1050" who="#AugustínMariánHúska.1929" ana="#regular">
               <seg xml:id="ParlaMint-SK_1998-06-30-t1m49.u1050.p1">Ďakujem pekne. Slovo má pán poslanec Fogaš.</seg>
            </u>
            <u xml:id="ParlaMint-SK_1998-06-30-t1m49.u1051" who="#ĽubomírFogaš.1950" ana="#regular">
               <seg xml:id="ParlaMint-SK_1998-06-30-t1m49.u1051.p1">Vážený pán predseda, vážená podpredsedníčka vlády, vážené kolegyne, vážení kolegovia, myslím si, že v tejto chvíli budeme rozhodovať o jednej z ťažiskových otázok, ktoré nás počkali na záver rokovania tohto parlamentu. Ťažisková otázka súvisí predovšetkým s postupom, ktorý umožníme, ak schválime návrh predloženého ústavného zákona, po voľbách pri zmene, resp. prechode výkonnej moci z jedných rúk, z jednej vlády na druhú. Myslím si, že predložený návrh ústavného zákona spolu s pozmeňujúcimi návrhmi, tak ako boli predložené gestorským výborom, môže vytvoriť dobré predpoklady na to, aby sa zabránilo ústavnej kríze a aby sa vytvorili predpoklady na pokojný vývoj na Slovensku. Klub SDĽ preto tento návrh ústavného zákona môže podporiť. Myslím si, že je čas, aby sme naozaj veľmi zodpovedne pristúpili aj pri hlasovaní o tomto návrhu ústavného zákona, pretože vlastne vytvára nový rámec a definitívne vlastne rieši jeden z problémov, ktorý sa ukázal byť problémom viac politickým ako legislatívnym. Keďže politici nie sú schopní nájsť vhodné politické riešenie, je nutná úprava ústavy. Som presvedčený o tom, že i k procesu, ako sa návrh ústavného zákona prijíma, je možno mať pripomienky. Je asi ťažko akceptovateľné to, že sa vlastne celý článok navrhovaného ústavného zákona má vypustiť a nahradiť tým istým, resp. obdobným znením v pozmeňujúcom návrhu, no ale dobre. Je to zložitá situácia a myslím si, že je možné, aby sme i takto postupovali. Tiež vyčítam predkladateľovi, že si nevšimol jednoducho zaradenie predkladaného článku I, ale viem, že sa opravil už pri prvom predkladaní návrhu ústavného zákona, a teda je možné aj takéto vysvetlenie akceptovať. K návrhu, ktorý bol predložený mojím predrečníkom, to znamená doplniť ústavný zákon, článok 101 ods. 2 o nové znenie, mám dve krátke poznámky. Myslím si, že argumentácia, že sa týmto navrhovaným znením nemení žiadny iný zákon, neobstojí a rokovací poriadok ani s tým nepočíta v článku 94 ods. 2, keď stanovuje pravidlo, ako sa má postupovať pri prerokúvaní návrhu zákona alebo ústavného zákona, že by sa mal meniť iný zákon. Článok 94 hovorí toto: Pri prerokúvaní návrhu zákona, ktorým sa mení alebo dopĺňa iný zákon, nemožno podávať návrhy, ktoré predložený návrh zákona rozširujú. Domnievam sa, že návrh ústavného zákona sa týka toho jedného zákona, tu nejde o nepriamu novelizáciu. Predložený dodatok v článku 101 ods. 2 rozširuje predložený návrh ústavného zákona, a preto podľa mojej mienky je podľa rokovacieho poriadku v tejto chvíli neprípustný. Navyše chcem pripomenúť, že v tomto období prebiehajú voľby prezidenta republiky. Dnes sa uskutočnilo piate kolo. Podľa mňa nie je možné pripustiť, aby sa počas uskutočňovania voľby natoľko zmenili pravidlá, že vlastne noví kandidáti by museli byť navrhovaní inou väčšinou alebo inou skupinou poslancov, než to doteraz predpokladala ústava a než to doteraz predpokladali stanovené pravidlá hry. Preto odporúčam, aby sme tento návrh neprijali a postupovali v súlade s ústavou, tak ako ona dnes platí. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1052" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1052.p1">Ďakujem pánu poslancovi. Pán poslanec, využívam právo, že môžem reagovať na vás. Presne z tej istej pozície, ako ste povedali, že ide o nezvyklú zmenu a novelu a že ste mali pripomienky k návrhu novely tohto zákona, ale že situácia si to vyžaduje, tak sa to dá v tejto chvíli akceptovať. Hovorím to isté, že si to situácia vyžaduje, aby sme sa nemuseli ešte do volieb niekoľkokrát schádzať k absurdným voľbám prezidenta, o ktorých dopredu budeme vedieť, že nebudú schválené. Preto som aj z tohto pohľadu dával tento návrh. Takže, ak sa nikto nehlási s faktickou poznámkou, končím rozpravu k tomuto bodu programu. Pýtam sa pána predkladateľa, či sa chce vyjadriť.</seg>
            </u>
            <u xml:id="ParlaMint-SK_1998-06-30-t1m49.u1053" who="#JozefProkeš.1950" ana="#regular">
               <seg xml:id="ParlaMint-SK_1998-06-30-t1m49.u1053.p1">Vážený pán predseda, vážená pani podpredsedníčka vlády, vážené kolegyne, kolegovia, nebudem sa vyjadrovať k jednotlivým vystúpeniam, ale chcem vás poprosiť o podporu navrhnutej novelizácie ústavy. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u1054" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1054.p1">Ďakujem aj ja. Pýtam sa pána spoločného spravodajcu, či sa chce vyjadriť. Nechce sa vyjadriť. Pán poslanec Cabaj, ale môžete mať jedine procedurálny návrh.</seg>
            </u>
            <u xml:id="ParlaMint-SK_1998-06-30-t1m49.u1055" who="#TiborCabaj.1954" ana="#regular">
               <seg xml:id="ParlaMint-SK_1998-06-30-t1m49.u1055.p1">Vážený pán predseda, dámy a páni, chcem požiadať o 30-minútovú prestávku na poradu klubu.</seg>
            </u>
            <u xml:id="ParlaMint-SK_1998-06-30-t1m49.u1056" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1056.p1">Páni poslanci, je 17.05 hodín. Do 17.20 hodiny môžeme mať prestávku, ale keďže je potrebné, aby prestávku žiadali tri kluby, a žiada ju len jeden klub, musím dať o tom hlasovať. Prosím, prezentujme sa a hlasujme nie o 30-minútovej, ale o 15-minútovej prestávke. <note type="narrative">Hlasovanie.</note> Prezentovalo sa 126 poslancov. Za návrh hlasovalo 67 poslancov. Proti návrhu hlasovalo 30 poslancov. Hlasovania sa zdržalo 24 poslancov. Nehlasovali 5 poslanci. Prestávka bude do 17.25 hodiny.</seg>
            </u>
            <note type="comment">Po prestávke.</note>
            <u xml:id="ParlaMint-SK_1998-06-30-t1m49.u1057" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1057.p1">Pani poslankyne, páni poslanci, prosím, keby ste sa vrátili do rokovacej miestnosti. Aj páni poslanci, ktorí sedíte na rokovaní klubov. Prosím ešte raz, pani poslankyne, páni poslanci, ktorí ste v budove Národnej rady, aby ste zaujali miesto v rokovacej sále. Máme pristúpiť k hlasovaniu. Prosím, a sme sa prezentovali. Prezentovalo sa 68 poslancov. Pani poslankyne, páni poslanci, vidím jediné východisko, že budeme pokračovať zajtra o 9.00 hodine ráno podľa programu s tým, že prosím predsedov klubov, aby sme sa zajtra opäť stretli a rozhodli o tom, ako budeme pokračovať v rokovaní o týchto troch zákonoch. Pán poslanec Kováč navrhuje o 8.30 hodine. Ďakujem. Dovidenia.</seg>
            </u>
            <note type="date">Ôsmy deň rokovania 49. schôdze Národnej rady Slovenskej republiky 10. júla 1998</note>
            <u xml:id="ParlaMint-SK_1998-06-30-t1m49.u1058" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1058.p1">Vážené pani poslankyne, vážení páni poslanci, otváram ôsmy deň rokovania 49. schôdze Národnej rady Slovenskej republiky. Podľa § 23 ods. 3 zákona o rokovacom poriadku o ospravedlnenie svojej neúčasti na dnešnom rokovaní písomne požiadal pán poslanec Sopko a pán poslanec Vavrík. Zo zahraničnej služobnej cesty sa ešte nevrátil pán poslanec Magvaši. Pani poslankyne, páni poslanci, podľa schváleného programu pristúpime k odpočtu plnenia Programového vyhlásenia vlády Slovenskej republiky za roky 1994 - 1998. Materiál ste dostali ako tlač 1032. Prosím predsedu vlády pána Vladimíra Mečiara, aby predniesol úvodné slovo.</seg>
            </u>
            <u xml:id="ParlaMint-SK_1998-06-30-t1m49.u1059" who="#VladimírMečiar.1942" ana="#regular">
               <seg xml:id="ParlaMint-SK_1998-06-30-t1m49.u1059.p1">Vážený pán predseda Národnej rady, vážené dámy a páni poslanci, vláda Slovenskej republiky predstupuje pred vás s odpočtom svojho programového vyhlásenia, ktoré bolo prijaté v januári 1995. Moje vystúpenie je úvodom k problematike, potom budú vystupovať jednotliví členovia vlády, pričom treba vystúpenie týchto členov vlády aj moje považovať za jeden celok. Politické udalosti roku 1989 boli signálom k zásadným spoločenským zmenám, k budovaniu spoločnosti nového typu. Po vyčerpaní zdrojov a možností rozvoja vo vnútri starej spoločnosti, po vyčerpaní ideových podnetov a rozpade štruktúry politickej moci stála celá spoločnosť strednej a východnej Európy pred otázkou, ako budovať spoločnosť novú, spoločnosť slobodných občanov, garantovaných ľudských práv, demokracie, spoločnosť prechodu od totality k trhu, spoločnosť založenú na budovaní nových neblokových vzťahov v celej Európe. Stáli sme pred odpoveďou na riešenie vnútorných, ale aj vonkajších problémov, ako budovať Európu novú, Európu spoločných štátov, národov a spoločných záujmov. Ekonomické dôsledky týchto zmien spočívali v rozpade trhov, v nedoriešených platobných vzťahoch, v nedostatočnej ochrane a nástrojoch organizácie vnútorného trhu, v nevyhnutnosti zmien transformácie v oblasti vlastníctva, ale aj celej štruktúry hospodárenia. Základné zmeny vplývali aj na sociálny systém v tom, že starý systém paternalitného postoja štátu k občanovi sa menil na systém sociálnej solidarity, pričom základné ťažisko je postavené na ťažisku zodpovednosti každého občana samého za seba. Veľké úlohy stáli pred spoločnosťou aj v otázke obnovy spoločenskej morálky, nových hodnôt, ktoré by vychádzali z úplne nových spoločenských princípov, z úplne nových medzinárodných vzťahov, ale aj z úplne inej situácie, v ktorej sa človek doslova z večera na ráno ocitol. Z hľadiska budovania demokratického spoločenstva, rešpektovania postavenia človeka, slobôd ľudí naším základným dokumentom je Ústava Slovenskej republiky, ktorá je dokumentom funkčným, aj keď o mnohých jej otázkach možno diskutovať. Ak je veľmi veľa ráz spochybňovaná po celý čas pôsobenia vlády otázka demokracie na Slovensku, treba povedať, čo sa pod pojmom demokracie vôbec chápe. Sloboda prejavu, právo na informácie v Slovenskej republike je garantované pre všetkých jej občanov. Sloboda názoru a možnosť vyjadrovať tento názor slovom, písmom, tlačou je rešpektované. Petičné právo občanov zaručené. Právo zhromažďovania, právo združovania, voľnej tvorby politických strán je na Slovensku dávno realitou. Správa vecí verejných je vykonávaná priamo občanmi alebo prostredníctvom nimi volenými zástupcami. Garantované je všeobecné volebné právo, právo slobodnej súťaže politických strán, práva národnostných menšín a etnických skupín, základné ľudské práva a slobody v rozsahu, v akom sú tieto normy všeobecne vnímané v medzinárodných vzťahoch a v medzinárodných dokumentoch. Stojíme dnes už nie pred otázkou zaviesť na Slovensku demokratický systém, ten je skutočnosťou, ale pred otázkou aplikácie nástrojov inštrumentálnej ochrany, inštitucionálnej výstavby právnych záruk. Nestačí mať vybudované iba inštitúcie a právne vzťahy v období, keď pre chápanie demokracie je nutné budovať aj istý systém politickej kultúry a budovať demokratické vedomie celej spoločnosti. Pokiaľ ide o otázky aplikovania nástrojov pri výstavbe demokratického usporiadania Slovenska, nejde o vymýšľanie nových, ale o aplikovanie už osvedčených v iných demokratických krajinách, i vytváranie celistvého systému, ktorý by pôsobil na území Slovenskej republiky. Pri diskusiách o demokracii dochádza k jednému veľkému omylu, že politický názor preferujúci ten alebo onen nástroj sa stotožňuje s demokraciou. Čo je chyba? Mnohí vystupujú ako majitelia demokracie. Ukazuje sa, že z hľadiska demokratického správania je veľmi nízka úroveň aj ľudí, ktorí prezentujú spoločnosť, a kríza politických strán sa zaoberá vnútornými problémami a považuje ich za krízu celej demokracie. Ak sa aj sústreďujú neúspešní, znamená to koncentráciu osôb, nie upevňovanie základov demokracie. Spoločnosť prekonáva mnoho protirečení. Prekonáva protirečenia medzi totalitou a demokraciou a vždy každé z týchto protirečení malo svojich nositeľov medzi tými, čo samostatný štát chceli a nechceli, medzi priaznivcami a prívržencami štátneho vlastníctva a vlastníctva súkromného, medzi socialistickým paternacionalizmom a sociálnou solidaritou, medzi nutnosťou prijímať zásadné politické riešenia a nedostatočnou teoretickou pripravenosťou celého teoretického zázemia na riešenie takýchto problémov. Na Slovensku k týmto všeobecným demokratickým požiadavkám pribudlo aj ďalšie - vybudovať vlastný demokratický štát. Od prvého okamihu budovania štátu sa ukazovalo, že je nevyhnutné, aby sa upravili vzťahy inštitúcií tak, aby vystupovali jednotne za záujmy štátu, rešpektovali Ústavu Slovenskej republiky a len v jej rámci pôsobili, aby sa rešpektovali vzájomné záväzky, pričom o rozsahu a obsahu týchto záväzkov v ústave možno viesť diskusiu. Ale nie sme zástancovia "salámových" riešení, ak sa má hodnotiť, nech sa hodnotí ako komplex vzťahov. Varujem pred tým, aby pod zámienkou zdokonaľovania jednotlivých mechanizmov v ústave sme neznefunkčnili ústavu ako celok. Vznik ústavných inštitúcií od samého začiatku bol sprevádzaný zničujúcim - úplne zbytočným a poškodzujúcim štát - bojom bývalého prezidenta proti parlamentu, vláde a veľa ráz aj proti záujmom štátu. Z hľadiska výstavby politických strán môžeme dnes jednoznačne povedať, že politické strany na Slovensku vznikajú slobodne, demokraticky, pôsobia nezávislo od štátu, len v súlade s programami, ktoré prijímajú. Na jednej strane je snaha vybudovať stabilnú politickú základňu, na druhej strane tejto základni nezodpovedala sociálna základňa obyvateľstva, kde práve v dôsledku zmien uskutočnených za posledných deväť rokov dochádza k výraznej transformácii sociálneho postavenia, ale aj záujmov občanov Slovenskej republiky. Teraz je obdobie, ktoré umožňuje dať do súladu politickú štruktúru a sociálnu základňu v spoločnosti tak, aby mohli navzájom vyjadrovať svoje záujmy. Veľmi dôležitá je preto profilácia strán. Pri vývoji tejto časti demokratického života vláda môže hodnotiť len skutočnosti, že štvorročná šanca na dozretie vedení štruktúr programov a voličskej základne bola premárnená. Ak sme si mysleli, že za štyri roky dozrieme v politickom vývoji tak, že budú definované ľavé a pravé strany, tak vidíme, že naľavo pokračuje atomizácia a napravo jednoúčelové zlučovanie funkcionárov v záujme funkcií, čo nie je profiláciou. Keď vidíme, akým spôsobom politické strany ovplyvňovali činnosť vlády a chod štátu, tak po voľbách v roku 1994, keď vznikla jednoznačne spoločenská objednávka ako výsledok volieb obnoviť dialóg, dosiahnuť dohodu, tieto zámery neboli naplnené. Preto vládu Slovenskej republiky tvorili tí, ktorí boli schopní takúto zodpovednosť niesť. Vo vláde neboli tí, ktorí nechceli takúto zodpovednosť niesť a účasť vyložene odmietli. Preto v rozporoch v roku 1994 bol prechod na väčšinový systém, ktorý je demokratický, v Národnej rade nevyhnutnosťou. Po kríze v roku 1994, kríze vládnej i kríze parlamentnej, nebola možnosť ani schopnosť, ani ochota pristúpiť na kompromis. Z tohto hľadiska sa vzťahy skôr zhoršili a cez politické strany sa transformoval systém nie na zápas vládnych a opozičných síl, ale vládnych a protivládnych. Z hľadiska vecí, ktoré veľmi výrazne poškodzovali politiku vlády, treba hovoriť aj o tom, že veľmi porušili a poškodili záujmy štátu zámery internacionalizovať všetky vnútropolitické pomery doma, prenášať zodpovednosť do zahraničia, pričom táto zodpovednosť a tento prenos je aj na tých protivládnych silách, ktoré toto robili, ale aj na vláde, ktorá nedostatočne tomuto tlaku čelila. Takisto sme videli celý čas snahu radikalizovať neznášanlivosť, robiť nátlak a politiku sily, pričom nikdy tento spôsob politiky nebol silnou politikou. Z hľadiska volieb v roku 1994 a 1998 chceme potvrdiť, že vláda garantuje, že voľby budú súťažou rovnakých príležitostí pre všetkých. Garantujeme, že tieto voľby budú demokratické. Žiadne iné ani nemôžu byť. <kinesic type="applause"><desc>Potlesk.</desc></kinesic> Veľmi vnímavo sa vláda správa i k tomu, že hodnotí zmysel vyhlásení, ktoré vopred spochybňujú demokratický priebeh volieb. Prečo toto všetko? Vidíme, že ide o účelovú predprípravu vnútroi zahraničnopolitickú na spochybňovanie volieb podľa výsledku. Ak vyhrá opozícia, voľby budú demokratické, ak HZDS, nebudú demokratické. V tomto prípade si musíme postaviť otázku tak, že o čo nám ide. Ide o princíp, alebo o miesta? Ak o princíp, tak pravidlá súťaže musíme chrániť všetci zo zásady a nespochybňovať, skôr ako samotný volebný akt prebehne, nevytvárať v zahraničí a doma klímu, ktorá by reagovala na voľby 1998 nedostatočne. V priebehu budovania demokratického systému vláda Slovenskej republiky venovala veľkú pozornosť demokratizácii štátnej správy. Ako prvá zo stredoa východoeurópskych krajín uskutočnila územné usporiadanie, decentralizáciu štátnej správy vrátane dispozícií ekonomickými zdrojmi a vytvorila podmienky na regionálnu politiku. Bolo rešpektované postavenie samosprávy, pričom sme zaevidovali v priebehu rokov 1994 - 1998 aj problém, ktoré majú isté skupiny samosprávy so zákonnosťou, ale aj nepriaznivý jav zadlžovania niektorých veľkých miest, ako napríklad Košíc, Banskej Bystrice a podobne, kde sú mestá zadlžené pomerne veľkými sumami. Z hľadiska volieb v roku 1998 Národná rada schválila vládny návrh zákona o voľbách a voľby v súlade s týmto zákonom budú organizované a vykonané. Vývoj štátu k vyššiemu stupňu organizovanej samosprávy a právnej spoločnosti občanov je dovŕšený. Diskusie o inštitútoch, nástrojoch a práve budú pokračovať ďalej. Je to proces, ktorý nikdy neskončí. Z hľadiska postavenia menšín treba povedať, že Slovenská republika celý čas rešpektovala práva menšín, garantovala ich a tieto práva boli dodržiavané. Z hľadiska menšinovej politiky chápeme ju ako rovnosť povinností, ale aj rovnosť záväzkov a práv. Takisto vláda celý čas dôsledne dbala o to, aby nikdy výkon menšinových práv nešiel proti celistvosti územia, zvrchovanosti Slovenskej republiky a aby nikdy nebol vykonávaný tak, aby boli narušované práva národa alebo národností. Vcelku, ak hodnotíme politický vývoj Slovenskej republiky, môžeme povedať, že slovenská spoločnosť má svoje vnútorné problémy, ktoré do značnej miery vyplývajú z vývoja, ale má aj veľa subjektívnych faktorov a chýb, bez ktorých by sme boli vo vývoji demokracie, slobody a jej zakotvenosti v spoločenskom vedomí podstatne ďalej. Z hľadiska hospodárskeho vývoja Slovenskej republiky sme nadväzovali na vývoj po roku 1989, keď o jednu tretinu klesol hrubý domáci produkt Slovenska. Rozpadnuté boli celé odvetvia. Stagnácia, nezamestnanosť nás sužovali až do roku 1992. V roku 1993 aj napriek tomu, že sa začali vyvíjať úsilia smerom k stabilizácii hospodárskeho úpadku, sa prijali rozhodujúce kroky, ktoré prejavovali účinnosť v roku 1994, a preto sme si mohli postaviť úlohu od stabilizácie prejsť k rastu. A táto zásadná strategická úloha činnosťou vlády bola naplnená. Bezpochyby ju považujeme za úspech o to viac, že každý rok sa potvrdila priemerná hodnota 6 % prírastku hrubého domáceho produktu. Nie je veľa krajín v Európe, ktoré sa takýmito tempami rastu môžu pochváliť. Základná úloha v oblasti stabilizácie meny bola splnená. Slovenská mena je stabilizovaná a vývoj sa rozvíjal v súlade s menovým plánom postaveným na rok 1998. V tejto súvislosti chcem upozorniť Národnú radu Slovenskej republiky a pánov politikov a "politikárov", že mnohí sa vyjadrujú k mene tak, že spochybňujú jej hodnotu a hovoria o devalvácii ako nástroji na riešenie ekonomických ťažkostí Slovenskej republiky. Tieto prejavy hodnotím ako prejav nezodpovednosti a nižšieho stupňa znalosti o reálnom stave ekonomiky. Nechcem hovoriť o zlom úmysle. Preto všetky úvahy o tom, že by mena mala byť ohrozená, považujem za nezodpovedné a zbytočné. Nevytvárajme stav v dôsledku očakávaní, ktoré by nás pre "nezvládnuté ústa" nútili zvládnuť "utiahnuté peňaženky". Z hľadiska financií Slovenská republika sa vyhla mnohým krízam, ktorými prešli iné štáty. Inflácia bola zvládnutá na hranici 6 %. Aj keď v roku 1997 začal na medzibankovom trhu rast ceny peňazí, tento výkyv sa podarilo do konca roku 1997 zvládnuť a dnes môžem oznámiť, že situácia je stabilizovaná, cena peňazí na medzibankovom trhu klesá a prejaví sa to aj znížením cien úrokov pre celú hospodársku sféru. Celé obdobie rokov 1995 až 1998 bolo ovplyvnené snahou vlády Slovenskej republiky zabezpečiť dostatok zdrojov aj pre malých a stredných podnikateľov a toto úsilie bude naďalej nutné zvyšovať. Veľmi boľavým problémom slovenského hospodárskeho života je reštrukturalizácia bánk. Z tohto hľadiska rozhodnutie, ktorým reštrukturalizácia bánk a vývoj vlastníctva boli v roku 1996 zastavené, považujem za nešťastné a toto rozhodnutie prinieslo mnoho ekonomických škôd. Na úkor politiky utrpela ekonomika. Z hľadiska rozvoja zdrojov Slovenskej republiky môžeme povedať, že sme dôsledne využívali vnútorné zdroje, ale všade, kde bolo možné, sme podporovali aj prevzatie úverov zo zahraničia, čím logicky vzrástlo úverové zaťaženie Slovenskej republiky. Na druhej strane bola to jedna z podmienok intenzifikácie rastu ekonomiky, ktorá priniesla investície dnes a zisky prinesie v krátkom čase. Niektoré už aj prinášajú. Všetky pôžičky, pokiaľ ich prevzala ekonomická sféra, sú vratné. Slovenská republika od roku 1991, keď Slovensko ešte v rámci Česko-Slovenska prešlo dvojitými devalváciami, prešlo obmedzovaním zdrojov pri liberalizácii cien, nesie so sebou batoh platobnej neschopnosti, ktorá má charakter odvetvový, podnikový, aj keď sa znižuje pomer objemu týchto zdrojov v tvorbe hrubého domáceho produktu. Dosť zložitým problémom pre Slovenskú republiku sú dane a poplatky, ktoré vláda stále riešila, ale predsa len zostáva doriešiť veľký balík nenaplnených príjmov, ktoré sa jednotlivé subjekty jednoducho rozhodli štátu alebo verejným fondom neodvádzať. V hospodárskej sfére boli uskutočnené obrovské zmeny, a to vo veľkostných typoch podnikov, boli vykonané veľké zmeny v organizácii trhov. Veď ak napríklad do roku 1989 sme na trhy Európskej únie vyvážali 10 až 12 %, dnes je to 48 % a na trhy Európskej únie a asociovaných krajín cez 70 % produkcie Slovenskej republiky. V rozvoji obchodu, príprave investícií sme zaznamenali aj nerovnovážnosť medzi vývozom a dovozom, pričom v roku 1997 už pôsobili brzdiace mechanizmy a znížili rozdiel vývozu a dovozu. Predsa len toto ešte v reálnej podobe existuje. Najväčším teritoriálnym vplyvom je práve ruský trh, odkiaľ kupujeme a málo vyvážame. Z hľadiska nevyhnutnosti podpory jednotlivých odvetví môžeme povedať, že v dobrom stave sú huty, chémia, strojárstvo, stavebníctvo, služby, energetika. Výraznú pomoc potrebuje ešte baníctvo, podpora konverzie a hodne zdrojov ešte bude potrebné venovať vyrovnávaniu regionálnych rozdielov. Ide o rozdiely, ktoré sú viditeľné najmä v Prešovskom kraji, časti Košického kraja, časti Banskobystrického kraja, ktoré, aj keď vláda prijímala regionálne podpory rozvoja, neprinášali z rôznych subjektívnych, ale aj objektívnych dôvodov výraznejší efekt. Vláda Slovenskej republiky venovala veľkú pozornosť rozvoju investičných činností najmä v tom, že veľké úsilie vkladala do rozvoja dlhodobých investícií, ktoré neprinášajú efekt za štyri roky, za osem rokov, desať rokov. Veľkosť zdrojov bola ovplyvnená predovšetkým nevyhnutnosťou oživiť dlhodobé strategické investície aj za cenu toho, že bolo menej krátkodobých efektov. Chcem varovať pred názormi alebo pokusmi obmedzovať dlhodobé investície, či je to energetika, či je to infraštruktúra, alebo iné. Úvahy, že znížime tieto dlhodobé investície v budúcnosti, sú v podstate žitím na budúci dlh. V tejto súvislosti sme podporovali aj vstup zahraničných investícií, pričom nešlo o samoúčelný proces, ani o samospasiteľný, ale o rozumné ekonomické zhodnotenie možností zdrojov a podpory tak, aby investičná výstavba a rozvoj Slovenskej republiky bol zabezpečený. Jedným z boľavých problémov, ktorý sa stále vytýka na vrub tejto vláde, je otázka privatizácie. Preto by som rád vysvetlil, že keď vláda nastupovala k moci, bola v rozbehu kupónová privatizácia, ktorá sa neosvedčila a bola jedným veľkým historickým omylom. Treba tiež povedať, že sa realizoval rýchly a lacný výpredaj, vrátane holandských dražieb, prvej vlny kupónovej privatizácie. Fondy nepôsobili nikde ako investori, došlo ku koncentrácii kapitálu na niekoľko osôb a výsledok všeľudovej privatizácie bol nulový. Z tohto hľadiska v roku 1994 vláda rozhodla o nezačatí kupónovej privatizácie, prechode na iné formy privatizácie, ktoré boli ovplyvnené aj skúsenosťami z minulosti, ale aj tým, že bolo potrebné znovu prehodnotiť, aký je zmysel, čo je základ a cieľ privatizácie, či to má byť okamžitá cena, alebo či to má byť garantovaný budúci rozvoj privatizovaných subjektov. Takisto stála otázka, do akej miery a ktorým skupinám ľudí, aby boli utvorení adresní vlastníci, umožniť privatizáciu, a preto sme vyšli s názorom a návrhom, ktorý parlament podporil, na rozvoj zamestnaneckých akciových spoločností. Veľa je diskutovaná otázka pomeru domáceho a zahraničného kapitálu, pričom najväčší vplyv na tomto pomere mali práve politické informácie zvnútra Slovenskej republiky, ktoré ju označovali za nestabilnú krajinu, politické očakávania, podľa ktorých sme nemali vytrvať dlhšie ako 2 - 3 roky - až v 1996 sa situácia v tomto smere stabilizovala -, ale aj chýbajúce informácie o skutočných možnostiach na Slovensku. Nová privatizácia priniesla nové motivácie a rovnosť príležitostí. Zmiešaný typ hospodárstva bol garantovaný zákonom, ktorý zakazoval privatizáciu niektorých firiem, inštitúcií a podobne. Z tohto hľadiska hodnotíme pozitívne návrhy, ktoré v Národnej rade Slovenskej republiky boli predložené na to, aby sa neprivatizoval plyn ani energetika. Ak Národná rada nebola schopná potvrdiť tento ekonomický zámer, vláda podporí tých, ktorí budú usilovať o to, aby táto otázka bola vyriešená referendom Slovenskej republiky. Z tohto hľadiska a práve preto, že tento mechanizmus zastavila opozícia, úplne inak sa javia aj otázky diskusie okolo Nafty Gbely, pretože ak je záujem privatizovať plyn, čo opozícia deklaruje, tak cez podzemné zásobníky treba vytvárať podmienky na komplexnú privatizáciu. Potom sú iné vzťahy, prečo je taký dlhodobý záujem práve o túto jednu firmu. Z hľadiska názorov na to, ako ďalej, treba povedať, že sa rozvíja kapitálový trh. Kapitálový trh bude riešiť mnohé z otázok efektívnosti pôsobenia jednotlivých inštitúcií. Reprivatizáciu považujeme za nástroj politiky nestability a hospodárskeho úpadku. Úvahy v tomto smere vláda odmieta. Z hľadiska rešpektovania potrieb občanov po celý čas rokov 1994 - 1998 sme dosiahli dostatočné zásobovanie obyvateľov základnými potrebami. Vláda uskutočňovala, realizovala úspešne politiku potravinovej sebestačnosti. V základe realizovala zmeny v infraštruktúre, pričom ide o výstavbu diaľničnej cestnej siete, železníc, spojov, letectva, telea rádiokomunikácií. Bližšie o tom budú hovoriť jednotliví páni ministri. Vláda veľmi veľa úsilia venovala transformácii sociálnej sféry, a to tak, aby bola garantovaná sociálna únosnosť všetkých zmien. Preto i záchranná sieť, ktorá bola pomerne široká. Prešli sme na samosprávny decentralizovaný systém celej sociálnej sféry. Sústava tohto systému je stabilizovaná, vybudovaná. Ukazujú sa nedostatky v tokoch peňazí, aj pokiaľ ide o užitie, aj pokiaľ ide o plnenie odvodových povinností zo strany jednotlivých subjektov, kde veľa ráz neoprávnene zdroje verejných inštitúcií používajú podnikatelia na svoj majetkový prospech alebo prospech svojich firiem. Z hľadiska dlhov rozlišujeme dve štruktúry dlhov, a to platobné, ktoré sú riešené a riešiteľné, a dlhy investičné, ktoré je možné prekonať len dlhšou etapou vzájomného rozvoja. V tomto smere najviac je poznačené zdravotníctvo, kde ani zdvojnásobenie, viac ako dvojnásobné množstvo peňazí v obehu v zdravotníctve ešte neprináša náležitý stabilizujúci efekt. Z hľadiska zamestnanosti vláda Slovenskej republiky mala záujem, aby sa naplnilo programové vyhlásenie v tom, že počet nezamestnaných klesne pod 10 %. Faktom je, že k dnešnému dňu tento počet sa pohybuje na hranici 12 %, aj keď sa znížila nezamestnanosť o takmer 4 %, pričom treba povedať, že na hranicu 10 % sme ešte neprišli. Z tohto hľadiska vláda dbala o to, aby všade a vo všetkých oblastiach rástli mzdy a rástli reálne mzdy, čo bolo zabezpečené tak, že v istom období musela byť vykonaná korekcia medzi rastom reálnych miezd a produktivitou práce, aby bol zabezpečený stály rast dôchodkov, čo sa dialo každý rok, aby boli zabezpečované príjmy občanov nielen z miezd a dôchodkov, ale aj v ďalších rokoch. Môžeme hovoriť, že za obdobie 4 rokov vlády sa situácia v podstatnej miere zlepšila, stabilizovala a poklesy sa zastavili. Individuálne sú skupiny, ktoré sú postihnuté transformáciou, ale celkovú pozitívnu tendenciu nemožno vyvrátiť. V oblasti vzdelávania boli prijaté kroky aj na rozšírenie počtu študentov, aj na zmenu systému od zavedenia povinnej školskej dochádzky 10 rokov po budovanie nových vysokých a stredných škôl a po zmeny organizácie v riadení. Nie sú ešte vždy a všade dotiahnuté ekonomické nástroje. Garantovaný bol rozvoj osobnosti učiteľa a zlepšovanie sociálneho postavenia učiteľa. Proces stále nie je skončený. Pre Slovenskú republiku sú mimoriadne dôležité vonkajšie vzťahy. Slovenská republika má záujem - a je to jej strategický prvoradý cieľ - byť členom Európskej únie. Ďalšie pokračovanie a intenzita rozhovorov s Európskou úniou závisí od troch faktorov, tak ako ich formulovali priamo inštitúcie Európskej únie: 1. Je to schopnosť administratívy Európskej únie zvládnuť celý proces rozširovania. 2. Sú to vnútorné zmeny v Európskej únii, na ktoré musí do roku 2000 - 2002 reagovať. 3. Je to hodnotenie politického vývoja jednotlivých krajín. Na približovanie ku krajinám Európskej únie je nevyhnutné plniť tri podmienky: - približovanie právneho poriadku, - intenzívny ekonomický vývoj, pričom sa očakáva, že ďalšie zmeny vo vnútri jednotlivých štátov pôjdu viac z vlastných zdrojov, ako očakávať zdroje Európskej únie, - podmienky splnenia politického vývoja. Slovenská republika plní a prekračuje prvé dve kritériá - právo a ekonomický vývoj. Zaostáva v plnení kritéria politického vývoja, a to nielen preto, že nás istým spôsobom vidia, ale aj preto, že zvnútra štátu sme dávali negatívne signály vo vzťahu k prijatiu do Európskej únie, či to boli stanoviská prezidenta, či stanoviská opozície, pričom nie je dôležitý len fakt toho, čo bolo povedané, ale oveľa dôležitejší je fakt, že verejne bola prejavovaná nezhoda v takejto základnej otázke. Takisto záujem Slovenskej republiky je byť členom NATO. Slovenská republika si plní záväzky a úlohy z Partnerstva pre mier, spolupracuje s NATO vo všetkých zásadných oblastiach, pričom najpozitívnejšie je hodnotená vojenská spolupráca. Politicky znovu sme si veci postavili do negatívneho svetla sami. Nie je predsa možné, aby vláda oznámila pred prijatím krajinám NATO, že Slovensko je pripravené na členstvo v NATO, vzápätí potom vystupuje v týchto orgánoch prezident Slovenskej republiky a oznamuje, že len na 80 %, a pripravené bude až po budúcich voľbách. To bolo všetko v spoločnosti tolerované a ani v parlamente nebol proti tomu jednotný hlas. Slovensko nie je vylúčené z procesov rozširovania NATO a aj terajšími rozhodnutiami nie je jeho bezpečnosť a stabilita ohrozená. Vychádzame naďalej z doktríny, podľa ktorej nikto neohrozuje nás a nikoho neohrozujeme my. Slovenská republika aktívne pôsobila v Organizácii Spojených národov, v jej štruktúrach, v jednotkách Organizácie Spojených národov. Je naším spoločným záujmom dbať o to, aby sa Slovensko stalo nestálym členom Rady bezpečnosti OSN. Významné aktivity rozvíjame na pôde OBSE, Rady Európy, OECD. Hodne spolupracujeme na rozšírení CEFTY, kde sme zohrali množstvo pozitívnych úloh, najmä v období predsedníctva Slovenskej republiky, keď bola zásadným spôsobom prijatá stratégia rozširovania o Slovinsko, Rumunsko a teraz Bulharsko. Z hľadiska vzťahu s našimi susedmi sme radi, že v Českej republike nastupuje proces stabilizácie a konsolidovania. Máme záujem, aby vzťahy boli dlhodobo dobré, spolupráca vzájomná, pričom jediným problémom k dnešnému dňu je nevyrovnanie majetkových otázok, čo, dúfam, pri stabilizovaných politických pomeroch v Českej republike bude možné riešiť v krátkom čase. Veľmi dobré sú vzťahy s Poľskou republikou, s Ukrajinou. Dobré, priateľské sú aj susedské vzťahy s Rakúskou republikou, kde existuje takmer 1 300 spoločných podnikov a iných hospodárskych záujmov. Existuje vzájomná podpora v medzinárodných inštitúciách, aj keď v otázkach názorov na atómovú energiu máme a aj naďalej budeme mať rozdielne stanoviská, pričom garantujeme, že atómové elektrárne sú bezpečné, neohrozujú občanov štátu u nás, ani občanov susedných krajín. Máme záujem a urobili sme veľa pre zlepšenie vzťahov s Maďarskom. Okrem základnej zmluvy je to intenzívny rozvoj hospodárskej a politickej spolupráce, množstvo konzultácií, pričom tieto vzťahy majú naďalej tendenciu sa zlepšovať. Ak boli medzi nami rôznosti názorov a tieto zostávajú, sú predovšetkým v týchto otázkach: Pokiaľ ide o menšiny, vláda Slovenskej republiky zastáva názor, že sú to jej občania pod jej jurisdikciou a vláda Slovenskej republiky zodpovedá za stav menšín na svojom území, takisto ako vláda Maďarskej republiky za stav menšín na jej území. Ďalej vychádzame z toho, že neexistuje zodpovednosť vlády vláde, ale existuje zodpovednosť medzinárodným inštitúciám za dodržiavanie medzinárodných noriem. Preto úlohu akéhosi dozorujúceho orgánu nikdy vláda Slovenskej republiky z Budapešti neprijala. Nie sme za to, aby sa posilňovali tendencie vyjadrené v dokumente Maďarsko a Maďari za hranicami, ktorý bol vyložene návodom na iredentistickú politiku. Zostáva medzi nami otvorená otázka Gabčíkova, pričom vidíme, že ani v predchádzajúcej vláde Gyula Horna, ale ani v novej vláde nie je ochota naplniť rozsudok Medzinárodného súdneho dvora v Haagu a splniť záväzky platnej zmluvy z roku 1977 o výstavbe Vodného diela Gabčíkovo - Nagymaros. Vyriešenie týchto otázok posunie naše vzťahy výrazne dopredu. Z hľadiska hodnotenia situácie v zahraničí i doma napriek rôznym hlasom, rozporom, politickému zápasu, ktorý je v predvolebnom období plne pochopiteľný, môžeme povedať: Sme slobodní, sme zodpovední za seba. Učíme sa žiť s inými štátmi ako rovný medzi rovnými. Za celé obdobie pôsobenia vlády som bol slobodným predsedom vlády slobodného štátu, slobodných občanov Slovenskej republiky. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1060" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1060.p1">Pán poslanec Dzurinda, máte procedurálny návrh? Nech sa páči.</seg>
            </u>
            <u xml:id="ParlaMint-SK_1998-06-30-t1m49.u1061" who="#MikulášDzurinda.1955" ana="#regular">
               <seg xml:id="ParlaMint-SK_1998-06-30-t1m49.u1061.p1">Pán predseda, dávam procedurálny návrh, aby ste teraz otvorili rozpravu a aby v jej úvode mohli vystúpiť zástupcovia poslaneckých klubov. Naša krajina nepotrebuje nudné monológy, naša krajina potrebuje dialóg. Predseda slovenskej vlády sa vyhýba diskusii s nami v televíznych štúdiách, teraz sa snaží vyhnúť diskusii s nami už aj v parlamente, Národnej rade Slovenskej republiky.</seg>
            </u>
            <vocal type="noise">
               <desc>Ruch v sále.</desc>
            </vocal>
            <u xml:id="ParlaMint-SK_1998-06-30-t1m49.u1062" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1062.p1">Pán poslanec! Pokoj, páni poslanci, pokoj.</seg>
            </u>
            <u xml:id="ParlaMint-SK_1998-06-30-t1m49.u1063" who="#MikulášDzurinda.1955" ana="#regular">
               <seg xml:id="ParlaMint-SK_1998-06-30-t1m49.u1063.p1">Som hlboko presvedčený, že réžia je jasná. Chcete, aby Slovenská televízia vysielala iba chválospevy vlády. Nechcete, aby sa k občanom Slovenskej republiky dostali pohľady slovenskej opozície. Som hlboko presvedčený, že drvivá väčšina občanov si želá nie monológy, ktorých v tomto štáte bolo stále viac, ale...</seg>
            </u>
            <u xml:id="ParlaMint-SK_1998-06-30-t1m49.u1064" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1064.p1">Pán poslanec, požiadali ste o procedurálnu otázku.</seg>
            </u>
            <u xml:id="ParlaMint-SK_1998-06-30-t1m49.u1065" who="#MikulášDzurinda.1955" ana="#regular">
               <seg xml:id="ParlaMint-SK_1998-06-30-t1m49.u1065.p1">... si želá seriózny dialóg. Preto podávam tento procedurálny návrh.</seg>
            </u>
            <u xml:id="ParlaMint-SK_1998-06-30-t1m49.u1066" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1066.p1">Áno, pán poslanec. Ešte dnes ráno bolo zasadnutie poslaneckého grémia, kde sme hovorili o forme vystúpenia premiéra, členov vlády aj poslancov. Tam sme povedali jednoznačne, že ako celok vláda predkladá tento návrh. Každý minister je predkladateľom jednej časti tohto celku. Čiže posledný minister, ktorý bude hovoriť, uzavrie celok predkladaného materiálu. To sme sa dohodli a dohodli sme sa aj na tom, že budú nasledovať vystúpenia poslancov. O 14.00 hodine sa dohodneme hlasovaním, či budeme pokračovať, alebo či skončíme a budeme pokračovať v utorok o 10.00 hodine. Dohodli sme sa, že o 13.00 hodine v utorok budeme potom pokračovať hlasovaním o zákonoch, ktoré majú charakter ústavných zákonov. To je posledná dohoda z grémia. Páni poslanci, aj keby sa rozprava otvorila, čo neurobím, pretože som to povedal na začiatku, aj tak, len čo je prihlásený minister, podľa rokovacieho poriadku má slovo. <vocal type="noise"><desc>Hlasy z pléna.</desc></vocal> Áno. Čiže preto hovorím, že aj keby som rozpravu otvoril. Takže budeme pokračovať tak, ako je určené. Bude vystupovať pán podpredseda vlády Sergej Kozlík. <vocal type="noise"><desc>Ruch v sále.</desc></vocal> Páni poslanci, aby som zadosťučinil, dávam hlasovať o procedurálnom návrhu pána poslanca Dzurindu. Prosím pokoj, páni poslanci. Skončili ste? Pokoj, páni poslanci. Ak ste skončili, prosím, prezentujme sa a hlasujme o návrhu pána poslanca Dzurindu. Pán poslanec Dzurinda povedal, že teraz chce rozpravu, ja som povedal, že rozprava bude až potom. Prosím, prezentujme sa a hlasujme, kto je za návrh pána poslanca Dzurindu. <note type="narrative">Hlasovanie.</note> Prezentovalo sa 118 poslancov. Za návrh hlasovalo 50 poslancov. Proti návrhu hlasovalo 61 poslancov. Hlasovania sa zdržalo 7 poslancov. Ďakujem. Prosím, pán podpredseda Kozlík.</seg>
            </u>
            <u xml:id="ParlaMint-SK_1998-06-30-t1m49.u1067" who="#SergejKozlík.1950" ana="#regular">
               <seg xml:id="ParlaMint-SK_1998-06-30-t1m49.u1067.p1">Vážený pán predseda Národnej rady, vážená Národná rada, chápem nervozitu opozície, pokiaľ zacitujem zo správy Svetovej banky, ktorá hodnotí makroekonomický a vôbec ekonomický vývoj Slovenskej republiky za uplynulé volebné obdobie tejto vlády Vladimíra Mečiara: "Slovenská republika zaznamenala jeden z najlepších <kinesic type="applause"><desc>potlesk</desc></kinesic> makroekonomických výsledkov v strednej Európe od vzniku nezávislého štátu v roku 1993. Miera inflácie postupne klesala na 6 % ročne, čo je jedna z najnižších mier spomedzi transformujúcich sa krajín. Priemerný reálny rast hrubého domáceho produktu bol vyšší ako 6 %, čo je tiež jeden z najlepších výsledkov v regióne." Uvádza sa to v predmetnej analytickej správe Svetovej banky, ktorú určite nikto nebude podozrievať z nejakého prikrášľovania situácie vývoja ekonomiky na Slovensku. Podobne je možné citovať závery ďalších renomovaných medzinárodných inštitúcií, vrátane komentovania, že Slovenská republika v ekonomickej a sociálnej oblasti spĺňa podmienky prístupových procesov do Európskej únie. Týmto by som rámcoval úvod svojho vystúpenia - plnenie zámerov vlády v oblasti ekonomiky. Chcem zdôrazniť, že základným zámerom vlády v rámci svojho programového vyhlásenia pre oblasť ekonomiky bolo realizovať prorastovo orientovanú makroekonomickú politiku, ktorá mala, má a v budúcnosti bude vytvárať priestor pre ďalšie, najmä štrukturálne procesy, štrukturálne zmeny v slovenskom hospodárstve. Z tohto pohľadu zabezpečenia ekonomického rastu pri jednej z najnižších inflácií v tranzitívnych krajinách je možné uplynulé štvorročné obdobie pokladať za jedno z najúspešnejších období Slovenskej republiky, predpokladám v histórii vôbec. Došlo k stabilizácii základného výrobno-technického potenciálu našej krajiny, ktorý bol výrazne ohrozený v uplynulom období dosahmi radikálnej ekonomickej reformy. Tie dosahy vyplývali predovšetkým z predčasného úplného otvorenia vnútorného trhu pri nepripravených produkčných štruktúrach na výraznú konkurenciu najmä vyspelých západných krajín. Ďalej z vypovedania východných trhov, jednostrannej likvidácie špeciálnej výroby, či pripravovanými krokmi na útlm ďalších výrob na Slovensku zo strany bývalého federálneho centra. Takže pokiaľ ide o ekonomický rast, pán premiér vo vystúpení už spomenul, že v plnom rozsahu - dokonca s prevýšením - sme naplnili základnú tézu ekonomického programu vlády - zabezpečiť v tomto štáte ekonomický rast minimálne 5 % hrubého domáceho produktu v stálych cenách. Ekonomický rast medziročne prevyšoval 6,5 %. Veľmi dôležité je, že sa pozitívne vyvíjala vnútorná štruktúra tohto ekonomického rastu, pretože každý ekonomický rast býva sprevádzaný jednorazovými alebo opakujúcimi sa istými nerovnováhami a je veľmi dôležité, že v rámci štruktúry tohto ekonomického rastu dochádzalo k posilňovaniu predovšetkým hrubého fixného kapitálu ako vkladu pre budúcnosť v rámci podielu fixného kapitálu na hrubom domácom produkte. Na druhej strane klesala spotreba štátnej správy. Pre porovnanie v roku 1993 konečná spotreba štátnej správy predstavovala 25,7 % hrubého domáceho produktu, v roku 1997 to bolo už len 22,2 % hrubého domáceho produktu napriek tomu, že vznikali určité náklady navyše, ktoré boli spojené so zvládnutím nového územnosprávneho členenia Slovenskej republiky. Slovenská republika ako jedna z prvých postsocialistických krajín si trúfla k tomuto zložitému kroku moderného usporiadania štátu pristúpiť. Stabilizovaná zostala konečná spotreba domácností a popritom, že rástla, sa jej podiel proti trebárs roku 1993 znížil z 53 % na 48,9 % hrubého domáceho produktu. Veľmi dôležité sú trendy vývoja hrubého domáceho produktu, kde najmä v prvom kvartáli 1998 je možné prezentovať výraznejší podiel rastu priemyselnej výroby, ktorá dosiahla 7,2 %, rast produkcie stavebníctva 9,8 % a trhových služieb, kde je veľmi dôležitý najmä podiel pôdohospodárstva, tržieb poľnohospodárstva - rast o 6,4 %. Na strane dopytu už spomínaná tvorba hrubého fixného kapitálu ako vkladu do budúcnosti pri poklese tlaku najmä konečnej spotreby štátu. Je veľmi dôležité, že ekonomický rast sa odohrával už v absolútnej zmene štruktúry najmä vlastníckych vzťahov, keď 82 % podielu hrubého domáceho produktu už tvoril súkromný sektor na rozdiel od 30 % trebárs v roku 1993. Tým potvrdzujem slová predsedu vlády, že Slovenská republika v roku 1998 má úplne inú tvár ako pri vstupe tejto vlády v roku 1994 do výkonu. Má modernú, vyspelú tvár. Podiel súkromného sektora dosiahol v podstate úroveň vyspelých západných krajín. Čo sa týka ďalších parametrov, je veľmi dôležité, že ekonomický rast sa odohrával na pozadí výrazného poklesu cien. Ja by som vám, vážení poslanci, ukázal tabuľku vývoja cien od roku 1993. Je zrejmé, že sme sa dostali na stabilizovanú úroveň a ten trend je aj na ďalšie obdobie. Ten, kto sa vyzná v ekonomike, v slovenskej ekonomike, vie, že ten trend nebude prevyšovať 7 % ani v ďalšom období. Čo sa týka väzby vývoja cien na vývoj reálnych príjmov ako odraz vývoja slovenskej ekonomiky, pretože ona mala svoj odraz aj vo vývoji životnej úrovne, takisto je možné dokumentovať, vážené pani poslankyne, poslanci, vývoj reálnych príjmov a vývoj reálnych miezd a ďalších zložiek, ktoré formujú životnú úroveň občanov aj s trendovými rastmi. Je potrebné si uvedomiť, ako sa vyvíjali reálne príjmy obyvateľstva v čase Čarnogurského vlády, v čase vlády, keď tam bola Demokratická strana a ďalšie strany, ktoré dnes populisticky presviedčajú občanov o tom, že ak vyhrajú voľby, zvýšia mzdy alebo mzdy občanom o 100 %. Sú to populistické vyjadrenia, ktoré naznačujú, že opozícia nemá "dunst" o základných makroekonomických proporciách. <kinesic type="applause"><desc>Potlesk.</desc></kinesic> Čo sa týka ďalších základných vzťahov, ktoré boli vyjadrené v programovom vyhlásení vlády, boli to rozpočtové vzťahy, kde sme sa zaviazali, že fiškálny deficit štátneho rozpočtu nebude prevyšovať 3 % hrubého domáceho produktu. Je možné opäť preukázať naplnenie tohto zámeru. Ak v roku 1994 bol fiškálny schodok - 2,38 % hrubého domáceho produktu, v roku 1995 - bol to historický údaj - sme dosiahli kladný výsledok, to znamená prebytok v štátnom rozpočte 0,25 % hrubého domáceho produktu. V roku 1996 bol deficit -1,93 % hrubého domáceho produktu, v roku 1997 fiškálny deficit -1,8 % hrubého domáceho produktu a v roku 1998 sa predpokladá napriek tomu, že je volebný rok, fiškálny deficit -0,7 % hrubého domáceho produktu. Sú to opäť výsledky, ktoré znesú porovnanie s vyspelými západnými krajinami, a sú oveľa lepšie, než má úplná väčšina transformujúcich sa krajín. Podobne je možné dokumentovať pozitívny vývoj aj v relatívnom vyjadrení štátnej zadlženosti, kde v porovnaní s rokom 1993 pomer štátneho dlhu, dlhu štátneho rozpočtu, to znamená vnútorného a štátneho dlhu, v roku 1993 predstavoval 26,7 % hrubého domáceho produktu, v roku 1997 je to 20,6 % hrubého domáceho produktu. To znamená, že sa zlepšuje schopnosť štátu dostáť svojim záväzkom, čo sa týka vývoja štátneho dlhu. Čo sa týka verejného dlhu, v roku 1997 pomer verejného dlhu - to sú skumulované dlhy aj štátneho rozpočtu, štátnych fondov, poistných fondov, rozpočtov obcí - klesol k hrubému domácemu produktu z 27 % na 24 %. Je veľmi dôležité si toto, vážená Národná rada, uvedomiť, pretože Slovenská republika rozbieha, tento rok spúšťa významné infraštrukturálne aktivity a pritom sme to dokázali v podmienkach, že štátny dlh je nižší, než je trebárs dlh Maďarska, Poľska, ako tých vyspelejších tranzitívnych krajín a že dokonca relatívny dlh tejto krajiny v porovnaní s rokom 1993 poklesol. Som povinný ešte povedať jeden výstup tejto vlády, predovšetkým to, že v prvom kvartáli 1998 sme historicky prekročili úroveň hrubého domáceho produktu v stálych cenách roku 1989, to znamená, prelomili sme istú bariéru po nábehu radikálnej ekonomickej reformy, po zásadných zmenách vývoja tohto štátu. Ešte v rámci vývoja rozpočtových vzťahov by som rád podotkol, že rozpočtové vzťahy na pozadí zvládnutia fiškálnych schodkov pod úrovňou 3 % hrubého domáceho produktu, čo je plnenie maastrichtských kritérií, sa vyvíjali na pozadí znížujúcej sa daňovej kvóty, ktorá poklesla z 29 % roku 1993 na zhruba 23,2 % hrubého domáceho produktu roku 1997, to znamená, Slovenská republika v rámci daňového zaťaženia sa zaťažila na priemernú úroveň vyspelých západných krajín. Neznamená to, že netreba v daňovej reforme pokračovať, ale predovšetkým v zmene štruktúry daňového systému. Čo sa týka ďalšej oblasti vývoja ekonomiky, ktorá má, samozrejme, vnútorné problémy, je to vývoj zahraničného obchodu, kde v roku 1996 práve vo väzbe na výrazný investičný rast a aj rast konečnej spotreby obyvateľstva, domácností sa prejavil výrazným deficitom obchodnej a platobnej bilancie. Je potrebné opäť hodnotiť trendy, s ktorými vstupujeme do roku 1998 a ktoré sú založené v strednodobom pohľade. Ak v roku 1996, keď deficit obchodnej bilancie kulminoval, sa vykazoval deficit obchodnej bilancie vyše 12 % hrubého domáceho produktu, v roku 1997 aj po očakávanej korekcii Štatistickým úradom sa predpokladá pokles tohto deficitu zhruba o 2,5 %, to znamená pod 10 % hrubého domáceho produktu. Aktuálne výsledky zahraničného obchodu už korigované o niektoré chyby, ktoré sa stali v podnikoch, ktoré vykonávajú zušľachťovací styk, ukazujú, že v roku 1998 príde k ďalšiemu 2 - 3 % poklesu deficitu obchodnej bilancie. Tak aj v tomto smere opatrenia vlády smerované na podporu exportu či Eximbankou, Fondom na podporu exportu, aktivizácia cez vytváranie obchodných oddelení alebo opatrenia na kvalifikovanú ochranu trhu prinášajú svoje ovocie. Čo sa týka investičného rastu, pán premiér spomenul, že akákoľvek diskusia o spomaľovaní investícií do infraštruktúry, do štrukturálnych zmien v národnom hospodárstve je bezpredmetná, a ak takto vystupujú niektorí predstavitelia opozície, je to jasný dôkaz nekompetencie, ak na jednej strane pán Dzurinda sľubuje rast miezd o 100 %, sľubuje zníženie daní, a na druhej strane chce hovoriť o ekonomickom raste. Ale podobné príklady je možné nájsť aj trebárs za rozžiareným úsmevom pani Schmögnerovej, ktorá hovorí o 15-percentnom náraste miezd nad úroveň roku 1989. Nehovorí, odkiaľ vezme peniaze. A nehovoriac o Strane občianskeho porozumenia, ktorá absolútne priznala, že nepozná stav slovenskej ekonomiky. To znamená, že je absolútne nekompetentná. Načo ide do volieb? Slovenská ekonomika, musím zdôrazniť, je v dobrej kondícii, má založené korektné trendy rozvoja. Má založené cez spúšťané investičné infraštrukturálne akcie, ale aj akcie, ktoré už znamenajú absolútnu zmenu kvality výroby na Slovensku, či cez zahraničný kapitál rozvojom automobilovej výroby, rozvojom elektrotechnickej výroby, či cez investície dnes už slovenských súkromných podnikov, ako je Slovnaft, Chemosvit Svit, VSŽ Košice. Má v podstate založený strednodobý ekonomický rast, ktorý bude pokračovať nielen v roku 1998, ale minimálne v ďalšom strednodobom období. Takže v tomto zmysle, vážené dámy, páni, pokladám - samozrejme aj s vnímaním a s istou pokorou - ten ekonomický vývoj rokov 1994 - 1998 za naplnenie ekonomického vládneho programu s tým, že sú založené solídne rozvojové trendy Slovenskej republiky na ďalšie strednodobé obdobie. Ďakujem pekne za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1068" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1068.p1">Ďakujem pekne, pán podpredseda. Pán poslanec Ftáčnik - procedurálny návrh.</seg>
            </u>
            <u xml:id="ParlaMint-SK_1998-06-30-t1m49.u1069" who="#MilanFtáčnik.1956" ana="#regular">
               <seg xml:id="ParlaMint-SK_1998-06-30-t1m49.u1069.p1">Vážený pán predseda, nechcem tu robiť zmätok, len vás chcem upozorniť na znenie § 26 a § 28 rokovacieho poriadku, ktorý hovorí o tom, že pri prerokúvaní veci zaradenej do programu schôdze ako prvý vystúpi navrhovateľ a po ňom spravodajca, ak bol určený. Spravodajca v tomto prípade určený nebol. A ak je navrhovateľom vláda, môže v jej mene vystúpiť len poverený člen vlády. Myslím si, že to bol pán predseda vlády, ktorý vystúpil v mene vlády, a potom by bolo prirodzené otvoriť rozpravu a v rozprave je možné aplikovať § 28, že predsedovi Národnej rady, podpredsedom, prezidentovi republiky a členom vlády sa udelí slovo, kedykoľvek o to požiadajú. Myslím si, že tak by sa dosiahol v súlade so zákonom ten cieľ, ktorý sledovala vláda, a nedošlo by k tomu, čo sa pred chvíľou stalo. My sme to koniec koncov vám, pán predseda, spolu s kolegom poslancom Romanom Kováčom tlmočili včera večer. Chcem ale ešte upozorniť na § 26 ods. 3, ktorý hovorí, že toto programové vyhlásenie, resp. odpočet mal byť prerokovaný...</seg>
            </u>
            <u xml:id="ParlaMint-SK_1998-06-30-t1m49.u1070" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1070.p1">Ďakujem. Uplynul čas. Pán poslanec, môžem vám hneď odpovedať. Súhlasím s vami, pokiaľ ste sa odvolali na § 28 a § 26. Chcem vás ale upozorniť, že tento bod programu nebol prerokovaný vo výboroch, nebolo prijaté uznesenie, ktoré predkladajú výbory, gestorský výbor, čiže ide to mimo tohto rámca. Bolo to na žiadosť opozície, aby vláda predložila podobný odpočet. Vláda tento odpočet predkladá ako celok. Dohodli sme sa na poslaneckom grémiu, môžete si zobrať stenografický záznam, kde sa povedalo, ako budeme pokračovať na tejto schôdzi. A pokračujeme presne tak. Opäť opakujem. Vláda vystupuje ako celok. Nebolo to prerokované vo výboroch, výbory neprijali uznesenie, išlo to len na základe rozhodnutia poslaneckého grémia. Čiže sa to nepovažuje za predkladanie nejakého zákonného ustanovenia v znení rokovacieho poriadku. Nemohol by som to predložiť, keby sme sa nedohodli v poslaneckom grémiu. Po tretie, pokiaľ by to bolo tak, ako ste povedali, že by každé vystúpenie člena vlády bolo ako samostatné, tak potom bolo potrebné využiť § 53 rokovacieho poriadku, kde sa hovorí, že výbory majú právo pozývať na svoje schôdze členov vlády, vedúcich ústredných orgánov atď., kde by boli potom prerokúvali jednotlivé kapitoly a každý minister by bol vystupoval sám za svoj rezort. Môžeme sa o tomto sporiť, ale myslím si, že nemá význam na tejto schôdzi. Ak by som urobil to, čo ste hovorili vy, že otvorím rozpravu a budú sa hlásiť jednotliví poslanci, efekt, dobre viete, je ten istý, aj keď nie je otvorená teraz rozprava, pretože prednosť majú členovia vlády. Pri akejkoľvek faktickej poznámke, ktorú by si žiadal vysloviť poslanec, by som musel dať slovo, ak v tom čase žiada o slovo člen vlády, členovi vlády. Čiže by sa dosiahlo to, čo je teraz, len s tým, že teraz sme robili krik pri jednom a takto by sme boli robili krik pri každom ministrovi. Vyhli sme sa tomuto. Účel bude splnený tak, ako je naplnený v programe nášho rokovania. Pán predseda vlády sa hlási o slovo.</seg>
            </u>
            <u xml:id="ParlaMint-SK_1998-06-30-t1m49.u1071" who="#VladimírMečiar.1942" ana="#regular">
               <seg xml:id="ParlaMint-SK_1998-06-30-t1m49.u1071.p1">Ďakujem pánu poslancovi Ftáčnikovi, že citovaním zákona potvrdil správnosť tohto postupu. Hovorí, že pred Národnou radou vystupuje poverený člen vlády. Ale o tom, kto je poverený člen vlády, rozhoduje vláda Slovenskej republiky. V súlade s týmto ustanovením vláda Slovenskej republiky poverila vystúpením všetkých svojich členov. Čiže za danej situácie nemá právo žiaden poslanec a zo zákona ani Národná rada odňať členom vlády ich zákonom garantované právo vystúpiť slobodne v rozsahu, ktorý je v záujme veci. Takže tu niet o čom rozprávať, a je zbytočné celý mechanizmus spochybňovať. Pokiaľ opozícia nacvičuje odchod z parlamentu, nemám nič proti tomu, môže sa jej to zísť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1072" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1072.p1">Pani poslankyne, páni poslanci, myslím si, že sa nebudeme teraz sporiť. Povedali sme si obidva názory, aj názory zo strany opozície, aj názory z mojej strany. Prosím, o slovo požiadala podpredsedníčka vlády pani Katarína Tóthová.</seg>
            </u>
            <u xml:id="ParlaMint-SK_1998-06-30-t1m49.u1073" who="#KatarínaTóthová.1940" ana="#regular">
               <seg xml:id="ParlaMint-SK_1998-06-30-t1m49.u1073.p1">Vážený pán predseda Národnej rady, vážený pán premiér, vážení členovia vlády, veľavážené pani poslankyne, páni poslanci, v každom právnom štáte legislatívna aktivita je významným prostriedkom riadenia spoločnosti, a to vo všetkých oblastiach jej života. Význam legislatívy, dôležitosť, zložitosť jej uskutočňovania narastá v období transformácie spoločnosti, dobudovávania štátnosti a zdokonaľovania právnych inštrumentov ochrany základných práv občanov a ich slobôd, ako aj pri realizácii ambície priblížiť sa a aproximovať vlastné právo k právu Európskej únie. Pri týchto úlohách legislatívna aktivita vonkoncom nezlyhala, ako to s obľubou hlavne v predvolebnom období neprajníci súčasnej vlády prezentujú. V ďalšom mojom vystúpení budem aj konkretizovať. V čase - a to mi dovoľte, aby som uviedla niekoľko číselných údajov - od 1. 1. 1995 do 30. 6. 1998 výsledky legislatívnej aktivity, na ktorej sa zúčastňovala vláda a ktoré boli publikované v Zbierke zákonov, sú takéto: 285 zákonov, 73 nariadení, na úrovni ministerstiev bolo vydaných 232 vyhlášok. Sumárne aktivitu členov vlády možno prezentovať číslom 590 právnych predpisov za toto funkčné obdobie. Verím, vážené pani poslankyne a poslanci, že sa zhodneme na tom, že v oblasti legislatívy bol vykonaný značný kus práce. Aj keď výpočet vypracovaných legislatívnych návrhov dokumentuje dynamiku, nemožno z neho získať dostatočný prehľad o náročnosti a zložitosti tejto aktivity, keby som neuviedla, že v rámci legislatívneho konania sa častokrát doriešovali aj viaceré koncepčné otázky, pretože išlo o úpravu nových otázok, ako je prechod zo socialistického vlastníctva na vlastníctvo trhovej ekonomiky a návody na riešenia nebolo možné nájsť v právnych systémoch krajín západnej Európy a ani v ich literatúre. Medzi značným počtom legislatívnych návrhov, ktoré vláda pripravila, boli aj návrhy kódexov, a to návrh Trestného zákona, ktorý obsahuje 420 paragrafov a návrh Trestného poriadku, ktorý obsahuje 508 paragrafov. V súčasnosti sa postupuje do vlády Občiansky zákonník, ktorý obsahuje až 1 241 paragrafov. Dozaista minister spravodlivosti uvedie bližšie informácie. Týmito kódexmi sa dochádza k zásadným systémovým zmenám. Osobitne treba poukázať na zmeny Občianskeho zákonníka, ktorý vychádza aj z novej systematiky. Popri týchto kódexoch boli pripravené a prijaté aj čiastkové rekodifikácie, napríklad zákon o štátnej službe colníkov - 260 paragrafov, Colný zákon - 278 paragrafov, zákon o sociálnej pomoci - 114 paragrafov. Početnosť zrejme signalizuje aj náročnosť legislatívnych úkonov. Viaceré legislatívne úpravy boli pripravované v spolupráci so zahraničnými expertmi za permanentného skúmania súladnosti týchto legislatívnych úprav s predpismi Európskej únie a dohovormi Rady Európy. Legislatívna rada na svojich zasadnutiach žiadala od predkladateľov preukázanie aj komparatívnych poznatkov a zdôvodnenie toho-ktorého variantu. Dovoľte, nedá mi nekonštatovať, že častokrát i zvolený variant riešenia, o ktorom bolo nielen deklarované, ale i preukázané, že je uplatňovaný a bezproblémovo uplatňovaný v právnom systéme niektorej krajiny, resp. v právnych systémoch viacerých krajín, o demokracii ktorých niet vo svete pochýb, po jeho zapracovaní do nášho legislatívneho návrhu bol často ostro kritizovaný ako nedemokratické riešenie. Nie som proti kritike, keď je konštruktívna a pravdivá a nie je stavaná na dezinformáciách a keď má rovnaké kritériá na rovnorodé veci. Zhadzovanie legislatívnych riešení v demokratickom svete akceptovaných však dôrazne odmietam. Objektívne chcem uviesť, že niektoré plánované legislatívne návrhy neboli predložené, resp. problematika, ktorá mala byť v nich riešená, bola zahrnutá do riešenia v inom právnom predpise. Napríklad nebola prijatá plánovaná novela zákona o preukazovaní pôvodu finančných prostriedkov pri privatizácii, lebo úprava tejto otázky bola zahrnutá do novely zákona o veľkej privatizácii. Taktiež je pravdou, že z niektorých plánovaných legislatívnych návrhov časť problematiky sa vyriešila a časť sa zapracúva do pripravovaných legislatívnych návrhov. Nie je však vonkoncom pravdou tvrdenie, že plány legislatívnych úloh vlády neboli plnené. Navyše chcem uviesť, že popri úlohách podľa plánu boli predkladané aj legislatívne návrhy mimo plánu legislatívnych úloh, ktoré reagovali na aktuálne ekonomické otázky, napríklad zákon o audítoroch, zákon o Exportno-importnej banke, zákon o revitalizácii, alebo upravovali ochranu práv a právom chránených záujmov občanov, kde sme zistili, že v praxi nebola dostatočne uplatňovaná, napríklad novela zákona o prevode vlastníctva bytov a nebytových priestorov, kde nedochádzalo k povinnému odpredaju bytov občanom a podobne, vládne nariadenie o vysporiadaní vlastníctva pozemkov v záhradkárskych osadách a ďalšie právne predpisy všeobecne prospešné, ako bol zákon o národnom Protidrogovom fonde. Pre posúdenie legislatívnej aktivity sú významné nielen počty predpisov, ale predovšetkým ich kvalitatívna stránka, účinnosť regulačného pôsobenia, vecná správnosť zvoleného riešenia a ich súladnosť s ústavou. Preto sa vláda zaoberala stavom ústavnosti v oblasti normotvorby, a to tej, na ktorej sa podieľa. Túto svoju analýzu uskutočňovala v porovnaní so stavom ústavnosti v niektorých asociovaných krajinách, ako i v členských štátoch Európskej únie. Kritériom porovnania bola početnosť nálezov o vyslovení nesúladnosti s ústavou, a to za obdobie od 1. januára 1995 do konca novembra 1997. Stav je takýto: Slovenská republika 12 nálezov, Poľská republika 42 nálezov, Maďarská republika 59 nálezov, Česká republika 7 nálezov, Rakúska republika - spolková aj krajinská úroveň 80 nálezov, Nemecká spolková republika 23 nálezov, Talianska republika 10 nálezov, Slovinská republika 45 nálezov, Turecká republika 53 nálezov, Francúzska republika 17 nálezov, Španielske kráľovstvo 25 nálezov. Z uvedeného porovnania nálezov vyplýva, že Slovenská republika v rozpätí najnižšieho počtu 7 nálezov s najvyšším počtom 80 nálezov sa nachádza jednoznačne v dolnej hranici rozpätia. Dovoľte mi, aby som rezumovala, že z uvedeného vyplýva záver, že legislatívnu aktivitu súčasnej slovenskej vlády nemožno z pohľadu súladnosti zákonov s ústavou hodnotiť až tak negatívne, ako to prezentovala najmä opozičná tlač a ako sa, žiaľ, v neprospech imidžu a záujmom Slovenskej republiky tieto informácie posúvajú do zahraničia. Na základe uvedených informácií možno konštatovať, že neobstojí ani názor, že za pracovnú metódu súčasnej vlády možno považovať porušovanie Ústavy Slovenskej republiky. Pokiaľ ide o posúdenie normotvornej aktivity vlády pri vydávaní jej nariadení, to znamená od návrhu po konečné stvárnenie predpisu, je činná len vláda, stav je nasledujúci: Slovenská republika - samozrejme, opätovne od 1. januára 1995 po koniec novembra 1997 - 1 nález, ktorým sa zrušilo niektoré ustanovenie vládneho nariadenia, Česká republika 2 nálezy, Poľská republika 8 nálezov, Maďarská republika 24 nálezov, Slovinská republika 11 nálezov, Talianska republika 25 nálezov, Rakúska republika 25 nálezov, Nemecká spolková republika 23 nálezov, Turecká republika 9 nálezov, ktorými sa vyslovil nesúlad vládneho nariadenia, resp. niektorého jeho ustanovenia s ústavou. Pokiaľ ide o Francúzsku republiku, situácia je tam taká, že akty vlády pred zverejnením skúma Štátna rada, potom už po zverejnení sa súladnosť s ústavou neskúma. Španielske kráľovstvo vládne nariadenia a ich súladnosť s ústavou taktiež neskúma. Na základe uvedeného dovolím si zdôrazniť, že slovenská vláda môže s plnou zodpovednosťou vysloviť, že na základe porovnania s inými krajinami ústavnosť jej aktivít, t. j. vládnych nariadení, je z hľadiska rozhodnutí nálezov Ústavného súdu nadštandardná. Napriek rôznym, spravidla politicky motivovaným výhradám k normotvornej činnosti vlády a spochybňovaniu ústavnosti vládou navrhovaných právnych predpisov je opodstatnené konštatovanie, že zákony, na ktorých sa vo vyhodnocovanom období uzniesla Národná rada, a návrhy vlády, schválené vládou, sa stali súčasťou moderného právneho poriadku Slovenskej republiky, ktorý je plne porovnateľný s právnym poriadkom vyspelých demokratických štátov. Dokonca niektoré naše zákony sa v zahraničí stretli aj so záujmom a ocenením. Napríklad zákon o posunkovej reči nepočujúcich osôb pripravený poslancami a Legislatívnou radou získal ocenenie na kongrese vo Viedni v roku 1996 a cenu Rady Európy. Únia súdnych vykonávateľov, ktorá je uznávanou európskou medzinárodnou inštitúciou, na svojom zasadnutí v závere roku 1995 v Paríži vyslovila názor, že slovenský zákon o súdnych exekútoroch je v určitých smeroch dokonalejší ako jeho belgická a francúzska predloha. Pozitívne názory boli aj k zákonu o boji proti legalizácii príjmov z najzávažnejších, najmä organizovaných foriem trestnej činnosti. V roku 1995 bol zaslaný list od vedúceho sekcie Medzinárodného občianskeho a obchodného práva Generálneho sekretariátu Rady Európy, v ktorom sa konštatovalo, že "v oblasti prania špinavých peňazí má Slovensko v porovnaní s inými krajinami strednej a východnej Európy veľmi pokročilú legislatívu". Citujem ďalej: "Legislatíva na Slovensku a zvlášť ustanovenia zákona číslo 249 z roku 1994 je pokročilejšia ako v niektorých krajinách západnej Európy. Experti vyjadrili obdiv tejto skutočnosti a konštatovali, že by sa iné krajiny mohli zo slovenskej legislatívy učiť." Koniec citátu zo spomínaného listu. Vláda a ústredné orgány štátnej správy popri tvorbe legislatívy museli veľkú časť svojej energie venovať aj na prekonávanie rôznych dezinformácií, napríklad dezinformácie o zákone o štátnom jazyku. Napríklad, že fyzické osoby nemôžu beztrestne na verejnosti používať menšinový jazyk, o pokutách za takéto konanie a podobne. Taktiež návrh zákona o vyšších územných celkoch sa kritizuje pre neprenesenie pôsobnosti orgánov štátnej správy na orgány vyšších územných celkov, a to i napriek tomu, že Ústava Slovenskej republiky na to nedáva žiaden podklad. V súčasnom období v súvislosti s novelou zákona o voľbách do Národnej rady sa v rozpore so skutočnosťou tvrdí, že zákonom sa zakazujú predvolebné koalície a že jednotná hranica 5 % hlasov na vstup politickej strany do parlamentu je nedemokratická. Skutočnosť je taká, že s výnimkou Poľskej a Rumunskej republiky v 16 krajinách, ktorých právnu úpravu sme analyzovali, právna úprava percenta na vstup do parlamentu je určená jednotne bez akéhokoľvek zvýhodnenia koalícií. Značný rozruch v súčasnosti sa organizuje okolo právnej úpravy volebnej kampane v rozhlase a televízii. Dosiaľ platné riešenie sa spochybňuje ako nedemokratické, a to i napriek tomu, že je akceptované vo viacerých krajinách Európskej únie - Dánsko, Švédsko, Francúzsko. Napríklad v predpisoch Francúzska je výslovne uvedené, že volebnú kampaň môžu robiť len verejnoprávne televízie a verejnoprávny rozhlas. Naša úprava dáva rovnaké časové podmienky na prezentáciu všetkých politických síl, nie je to však jednoznačne obvyklé v štátoch západnej Európy. Napríklad vo Francúzsku sa za demokratické považuje, že časový priestor vo vysielaní v predvolebnej kampani v televízii a rozhlase pre tú-ktorú politickú stranu, resp. politický subjekt, závisí od percenta hlasov získaných v predchádzajúcich parlamentných voľbách. Teda úspešnejší politický subjekt má aj väčší priestor v rámci volebnej kampane. Nemôžem si odpustiť pripomienku, že to by bolo kriku, keby sme navrhli francúzsky model. Dozaista všetci máme v živej pamäti aj kampaň SOS mimovládnym organizáciám, keď legislatívny návrh zákona o nadáciách bol tvrdo kritizovaný a pranierovaný v zahraničí na základe impulzov z našej opozície najmä pre 100 000-korunovú povinnú základňu. V Čechách vzápätí prijatý zákon o nadáciách stanovil nadáciám 500 000-korunovú základňu. To je 5-násobný počet, teda 5-násobnú výšku financií, a to pri plnej spokojnosti českej opozície, ako i zahraničia. O tendenčnosti tvrdenia opozície o likvidačnom charaktere zákona o nadáciách svedčí realita, skutočnosť, že po začiatku účinnosti tohto zákona počet mimovládnych organizácií nielenže nepoklesol, ale dokonca vzrástol a že nová právna úprava prispela k spriehľadneniu a správnej právnej diferenciácii mimovládnych organizácií. Môžem poslúžiť aj počtami, ale vzhľadom na časový priestor sa obmedzím na toto konštatovanie. Vážené pani poslankyne a páni poslanci, dovoľte mi v závere ešte pár informácií o aproximačných aktivitách. Vo funkčnom období našej vlády sa nám úspešne podarilo zvrátiť nie celkom lichotivé názory zahraničia na aproximáciu v Slovenskej republike. V marci 1997 na zasadnutí Asociačného výboru a neskôr aj v septembri 1997 na zasadnutí Asociačnej rady sa pozitívne hodnotila dynamika slovenskej aproximácie, ako i jej výsledky. Pri porovnávaní výsledkov v tejto oblasti v rámci asociovaných krajín z hľadiska jednotlivých odvetví, napríklad životného prostredia, získala naša aproximácia pri uskutočnených porovnaniach, napríklad bodovom porovnaní v Budapešti, najvyšší počet bodov. Dozaista pán minister Zlocha môže doplniť túto informáciu. Obdobne ďalšie odvetvia práva, napríklad poľnohospodárstvo, majú s aproximáciou práva veľmi pozitívne výsledky. Vo všeobecnej rovine odpočtu mi prichodí ešte konštatovať, že v zahraniční bolo kladne hodnotené vytvorenie Inštitútu aproximácie práva, ako i špecializovaná výchova právnikov akcentujúca znalosti potrebné na aproximáciu práva, ako i na výkon práce v orgánoch Rady Európy a Európskej únie na Právnickej fakulte v Banskej Bystrici. Dozaista znakom ohodnotenia tak legislatívnych výsledkov, ako i úrovne našich právnických poznatkov je nedávna ponuka zo strany Európskej únie zriadiť na Slovensku Inštitút porovnávacieho práva, ktorý by slúžil pre potreby asociovaných krajín. Takýto inštitút je napríklad zriadený v Nemecku, je to Inštitút Maxa Planka. Vážené pani poslankyne, vážení páni poslanci, dozaista by som veľmi rada ešte uviedla ďalšie informácie, ale čas, ktorý mi bol vyhradený, mi to nedovoľuje. Ďakujem za vašu pozornosť a vašu trpezlivosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1074" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1074.p1">Ďakujem podpredsedníčke vlády pani Kataríne Tóthovej. Pani poslankyne, páni poslanci, budeme pokračovať. Chcem len na margo povedať, že nie je možné časovo obmedziť vystúpenie člena vlády. Neoprávňuje nás na to ani rokovací poriadok, ale bola dohoda, ktorú som tlmočil v poslaneckom grémiu, že vystúpenia členov vlády by mali byť do 20 minút. Takže prosil by som, páni členovia vlády, 15 - 20 minút, ako sme hovorili. Ďakujem pekne. O slovo požiadal podpredseda vlády pán Kalman.</seg>
            </u>
            <u xml:id="ParlaMint-SK_1998-06-30-t1m49.u1075" who="#JozefKalman.1951" ana="#regular">
               <seg xml:id="ParlaMint-SK_1998-06-30-t1m49.u1075.p1">Vážený pán predseda, vážení členovia vlády, vážená Národná rada, určitý problém s dodržaním limitu budem mať aj ja, pretože oblasti, ktoré som zabezpečoval, boli skutočne veľmi rozsiahle. Zmienim sa preto len o tých otázkach, ktoré som priamo koordinoval alebo ktoré boli medzirezortné, nadrezortné. O ostatných otázkach budú hovoriť jednotliví členovia vlády. Napriek tomu si myslím, že moje vystúpenie bude dlhšie, takže dopredu sa ospravedlňujem. Vláda Slovenskej republiky, vychádzajúc a chápajúc náročnosť a zložitosť transformačného procesu, si bola vedomá, že ho nie je možné zvládnuť bez spolupráce a aktívneho podielu sociálnych partnerov. Preto sme v programe vytýčili, že sociálne partnerstvo, sociálna participácia, sociálny dialóg a sociálny zmier sú základom hospodárskej a sociálnej reformy a prosperity Slovenskej republiky. Zaviazali sme sa skvalitniť a rozšíriť tripartizmus tak z hľadiska foriem, ako aj sektorov a regiónov. Už v januári 1995 sme spoločne so sociálnymi partnermi vytvorili priestor na skvalitnenie Rady hospodárskej a sociálnej dohody novelizáciou jej štatútu a rokovacieho poriadku. V súčasnom období je pripravený návrh zákona o tripartite. Stretnutia vlády Slovenskej republiky na najvyššej úrovni za širokej účasti odborov a zamestnávateľov typu Šoporňa, Šaľa, Vyhne a mnohé ďalšie sa stali pravidelnými prakticky do konca roku 1997. Odvtedy sa vláda mesačne stretávala so zástupcami Asociácie zamestnávateľských zväzov, uskutočnili sa osobitné rokovania s konfederáciou. Na nich sa nielen riešili problémy toho-ktorého partnera, ale aj priamo formulovali závery k hospodárskej a sociálnej stratégii rozvoja jednotlivých rezortov a odvetví. Najvýznamnejším miestom sociálneho dialógu sa stala Rada hospodárskej a sociálnej dohody, ktorá sa pravidelne mesačne schádzala do 14. 7. 1997, keď Konfederácia odborových zväzov rokovania prerušila. Spolu so zamestnávateľmi sme stanovisko konfederácie akceptovali. Napriek tomu sme viackrát konfederáciu vyzývali za rokovací stôl, čo sa čiastočne stalo až v týchto dňoch. Hlavným programovým dokumentom pre činnosť rady boli Generálne dohody uzatvorené v rokoch 1995 a 1996. V nich sa predovšetkým vláda zaväzovala k prevažnej väčšine úloh a záväzkov, ktoré sa pravidelne hodnotili. Tieto úlohy sa aj realizovali s výnimkou dvoch-troch v jednotlivých rokoch. Aj to bol dôkaz o serióznom prístupe vlády k sociálnym partnerom, čo nemožno jednoznačne tvrdiť o predchádzajúcich obdobiach, tých úloh bolo podstatne viacej nesplnených. Na rokovaniach tripartity boli prerokované zásadné materiály, analýzy, koncepčné zámery či návrhy zákonov, ktoré sa týkali hospodárskej politiky, politiky zamestnanosti, politiky pracovných príjmov a dôchodkov, sociálnej politiky, koncepčných zámerov jednotlivých rezortov, návrhov štátnych rozpočtov a podobne. Treba zdôrazniť, že sociálni partneri mali v mnohých prípadoch možnosť sa na týchto dokumentoch podieľať už v štádiu ich príprav. Veľká časť ich ďalších požiadaviek bola riešená priamo na rokovaniach tripartity. Aj zásluhou toho sa dosiahli pozitívne výsledky v oblasti sociálnej sféry, vrátane permanentného rastu reálnej mzdy a pravidelnej valorizácie dôchodkov a podobne. Tripartitné štruktúry s podobným zameraním a výsledkami sa začali budovať aj na úrovni mnohých rezortov a regiónov. Na princípe tripartity pracovali tiež, a veľmi účinne, poisťovne a Národný úrad práce. Tripartitné rokovania, najmä Rada hospodárskej a sociálnej dohody, splnili svoje poslanie. Prispeli k prehĺbeniu spolupráce sociálnych partnerov, k urýchleniu riešenia ich požiadaviek a problémov, vzájomnej informovanosti i chápaniu zámerov a úloh jednotlivých partnerov. Aj zásluhou tohto široko rozvinutého systému neprichádzalo k vážnym sociálnym napätiam a prejavom. Aj zásluhou tohto procesu nebol narušený v Slovenskej republike sociálny mier, čo nie je len dôkazom určitej sociálnej stability a spoločenského súhlasu s transformáciou spoločnosti, ale aj prejavom prehlbujúcej sa demokracie. Systém tripartity a výsledky našej práce, sociálna stabilita boli a sú vysoko hodnotené aj v zahraničí, a to najmä v súvislosti s našimi integračnými zámermi. Dovolím si tvrdiť, že tento systém je najlepší v rámci transformujúcich sa krajín. V októbri 1997 vznikla ďalšia platforma sociálneho dialógu, a to Ekonomická sociálna rada ako nový poradensko- -konzultatívno-informatívny orgán vlády Slovenskej republiky. V nej sme vytvorili priestor pre odborové centrály, ktoré nepôsobili v Rade hospodárskej a sociálnej dohody a ktoré prejavili záujem o pravidelné konzultácie s vládou Slovenskej republiky, resp. so zamestnávateľmi, a ktoré sa tiež hlásili k participácii na ekonomickom a sociálnom rozvoji. Okrem zamestnávateľov sa nimi stali mimovládne organizácie, medzi nimi i také veľké skupiny, ako je Jednota dôchodcov na Slovensku a Únia žien Slovenska, teda subjekty s veľkou členskou základňou zastupujúce významné skupiny našej verejnosti. Tým sme zároveň sledovali posilnenie občianskej spoločnosti, ale i vytvorenie priestoru na rozšírenie a zvyšovanie významu mimovládnych organizácií, k čomu sme sa v programovom vyhlásení prihlásili. Prvé skúsenosti sú veľmi pozitívne. Vážené dámy a páni, vláda zodpovedne pristupovala aj k realizácii práv občanov patriacich k národnostným menšinám. Vo svojom programe si medzi ciele svojej politiky vytýčila zabezpečenie podmienok na občiansky plnohodnotný život národnostných menšín. Vedomá si potreby konštruktívneho dialógu s predstaviteľmi jednotlivých národnostných menšín zriadila Radu vlády pre národnosti. Rada bola teda nielen miestom vzájomnej informovanosti, ale prostredníctvom nej vláda riešila, riadila a realizovala národnostnú politiku. Tá bola v plnej miere v súlade s našou legislatívou, ktorá dôstojne zakotvuje práva národnostných menšín, v mnohých prípadoch v porovnaní s inými krajinami nadštandardne. Je to aj výsledok toho, že Národná rada Slovenskej republiky 21. 6. 1995 ratifikovala Rámcový dohovor Rady Európy o ochrane národnostných menšín. Boli sme tretím štátom z 27, ktoré dohovor k tomuto dátumu podpísali. V uplynulom období sa rozšírila rada o moravskú národnosť a židovskú etnickú skupinu. Dnes má v rade zastúpenie všetkých 11 národností. Jedným z princípov národnostnej politiky je rovnosť národnostných kultúr bez ohľadu na početnosť. Pokračovali sme v podpore revitalizácie národnostných kultúr, ktoré nedostávali podporu štátu pred rokom 1989. Platí to vo väčšine národnostných menšín, predovšetkým však o nemeckej, rusínskej, rómskej, moravskej, chorvátskej, ale aj o židovskej komunite. Na dokumentácii pôsobenia rady pri podpore rozvoja identity kultúry a vzdelávania národnostných menšín uvediem niektoré skutočnosti. Mimoriadnymi rokovaniami rady v roku 1995, ktoré sme venovali problémom maďarskej národnosti v súvislosti s riešením komárňanskej výzvy Zväzu maďarských pedagógov a rómskej národnosti venovanej problémom narastania rasového napätia, sa podarilo predísť vážnym sociálnym a občianskym nepokojom. Rada a následne aj vláda Slovenskej republiky odsúdili všetky prejavy etnickej, rasovej a národnostnej intolerancie, čím sme sa jasne dištancovali od všetkých foriem nacionalizmu, rasizmu, xenofóbie, intolerancie a zároveň sme odmietli akékoľvek prejavy násilia vyvierajúce z rasovej, etnickej či náboženskej neznášanlivosti, rovnako ako násilie páchané na bezradných občanoch. Vláda na odporúčanie rady zriadila Inštitút splnomocnenca vlády Slovenskej republiky pre občanov, ktorí potrebujú osobitnú pomoc, s dôrazom na rómsku národnosť, na ktorú transformačné procesy najviac doľahli, nie však z hľadiska národnostného, ale sociálno-ekonomického. V rade sme preto aj vytvorili koncepčné zámery na riešenie týchto problémov, na riešenie problémov Rómov, ktoré vláda schválila v novembri 1997. Prerokovali sme situáciu národnostných divadiel a národnostného múzea v súvislosti s procesom transformácie kultúry. Prerokovali sme viacero materiálov týkajúcich sa škôl s vyučovacím jazykom národností a na odporúčanie rady sa akceptovali prípravné ročníky pre deti z jazykovo a sociálne znevýhodneného prostredia, ako aj výučba rusínskeho jazyka podľa záujmov rodičov detí. Vyriešila sa otázka prípravy pedagógov pre školy s vyučovacím jazykom národností. Školy s vyučovacím jazykom národností sú súčasťou školského systému Slovenskej republiky a rozsah výučby v materinskom jazyku vysoko prevyšuje prax všetkých okolitých štátov, ako aj niektorých štátov Európskej únie. Na odporúčanie rady sa zriadil Dom národností, ktorý bude slúžiť všetkým občianskym združeniam. Na zasadnutiach rady čoraz viac rezonovali problémy financovania, čo bude v budúcnosti nutné riešiť. Ako predseda rady som viackrát rokoval s predstaviteľmi Rady Európy, Európskej únie a Organizácie pre bezpečnosť a spoluprácu v Európe. V ich vnímaní našej národnostnej politiky nastal posun a väčšina na základe faktov konštatovala, že národnostné menšiny majú u nás nadštandardné práva. V rade sme sa zaoberali aj poslaneckým návrhom zákona o používaní jazykov národnostných menšín, predloženým stranami Maďarskej koalície. Na základe jeho analýzy sme poukázali na celý rad chýb a nedostatkov, na základe čoho sme neodporučili uvedený návrh prerokovať. Vláda schválila analýzu legislatívneho rámca používania jazykov príslušníkov menšín a odporúčania optimálneho riešenia. V nej sme konštatovali, že v súčasnosti existujú právne normy, dostatočným spôsobom zabezpečujú práva národnostných menšín vyplývajúce z ústavy a medzinárodných dokumentov. Tiež sme vypracovali Memorandum o riešení otázok o používaní jazykov osôb patriacich k národnostným menšinám, ktoré sme predložili európskym inštitúciám. Na základe memoranda sa konali rokovania a konajú sa rokovania expertov Slovenskej republiky, Rady Európy a Európskej únie, ktoré mali ozrejmiť úroveň poskytovania jazykových práv. V súčasnosti tieto komisie ešte pracujú. Zo štátneho rozpočtu sa venovali nemalé prostriedky na rozvoj národnostných kultúr, došlo k rozšíreniu kultúrnych podujatí, rozšíril sa aj počet vedeckých podujatí, seminárov a konferencií organizovaných kultúrnymi národnostnými združeniami. Vláde záleží na šírení informácií v jazyku národností. Z toho dôvodu poskytuje každoročne nemalé finančné prostriedky na periodickú tlač vydávanú jednotlivými občianskymi združeniami a národnosťami. Podporili sme aj národnostno-etnické vysielanie Slovenského rozhlasu, pričom počet hodín je viacnásobne vyšší ako počet hodín pre komunitu Slovákov v Maďarsku či na Ukrajine. V súčasnosti sa na podnet rady prehodnocuje národnostno- -etnické vysielanie a zvyšuje sa počet vysielacích hodín. Vláda rozšírila informovanosť verejnosti o svojej národnostnej politike rôznymi formami. Vláda si svoje programové vyhlásenie, vážené dámy a páni, v oblasti národnostnej politiky splnila. V praktickej činnosti národnostných občianskych združení nevidíme problémy. Svoju činnosť vyvíjajú slobodne, podľa vlastných priorít a záujmov. V národnostných vzťahoch, okrem umelo vyvolávaných káuz politického charakteru, neexistuje napätie. Národnostnú politiku vlády Slovenskej republiky ocenili predstavitelia národností na Slovensku. Väčšina členov Rady vlády pre národnosti sa na ostatnom rokovaní rady poďakovala Slovenskej republike za konštruktívny prístup k riešeniu problémov národnostných menšín. Vážené dámy, vážení páni, aj cirkvám a náboženským spoločenstvám sme venovali rovnomerný partnerský vzťah a udržiavali s nimi čestné a ústretové vzťahy. Z tohto pohľadu nás mrzí, že úplné pochopenie sme nenašli v koordinačnom orgáne väčšinovej katolíckej cirkvi na Slovensku - Konferencii biskupov Slovenska. Vzájomné vzťahy nezodpovedali vždy našim predstavám. Vláda ponúkla otvorenosť a ochotu na spoluprácu. Vzťahy sa realizovali s predstaviteľmi katolíckej cirkvi skôr na osobných prístupoch, ako na úrovni jej koordinačného orgánu. Vláda vysoko hodnotí návštevu Svätého otca Jána Pavla II., druhú po spoločenských a politických zmenách, ktorá aktívne prispela a rozvíjala vzťahy so Svätou stolicou. Prijali sme aj ďalšie významné návštevy z nekatolíckych cirkví. Návštevy podporili duchovný život veriacich a potvrdili líniu politiky vlády k cirkvám s pozitívnym spoločenským, politickým a kultúrnym dosahom v medzinárodnom rozsahu. Vláda vytvorila podmienky na pôsobenie cirkví v jednotlivých oblastiach spoločnosti, prijala zásadnú zmenu v sociálnom postavení duchovných cirkví a náboženských spoločností zameranú na výrazné zlepšenie postavenia tejto skupiny občanov. Úspešne sme vyriešili vážny problém usporiadania majetkových vzťahov medzi gréckokatolíckou a pravoslávnou cirkvou, citlivým spôsobom. Uzatvorila s obidvoma cirkvami dohodu o riešení a poskytla im významnú finančnú dotáciu. V cirkevnej politike vláda naplnila svoje programové ciele a vzťahy k cirkvám celkovo realizovala bez napätia. Vážené dámy, vážení páni, pozitívne výsledky sme dosiahli aj v oblasti starostlivosti o telesnú výchovu a šport. V máji 1996 vláda prijala Program transformácie telesnej kultúry ako základný koncepčný dokument rozvoja telesnej kultúry a športu. Okrem toho prerokovala ďalších 15 významných materiálov. Počas uplynulých rokov postupne narástla finančná podpora telesnej kultúry. Od roku 1996 sa od základu začal proces oživovania systému, výberu a prípravy športovo talentovanej mládeže. Začala sa oživovať sieť školských stredísk a športových tried v základných a stredných školách. Do prípravy športových reprezentantov Slovenskej republiky výrazne vstúpili rezorty obrany, vnútra a školstva prostredníctvom svojich stredísk a rezortných klubov. V rozhodujúcich olympijských športových odvetviach sa v súčasnosti pripravuje približne 70 % reprezentantov Slovenska práve v podmienkach týchto rezortov. Venovali sme mimoriadnu pozornosť olympionikom a paraolympionikom, ale aj ďalším významným športovým podujatiam. Sme hrdí na výsledky, ktoré naši športovci dosiahli. Mimoriadne hrdí sme na výsledky, ktoré dosiahli naši zdravotne a telesne postihnutí športovci. Tu sa zákonite prejavila zvýšená pozornosť vlády venovaná týmto hendikepovaným športovcom. Vláda podporuje kandidatúru Popradu-Tatier na usporiadanie Zimných olympijských hier v roku 2006. V súčasnosti pripravujeme usporiadanie Svetovej zimnej univerziády a Európskych zimných olympijských dní mládeže v roku 1999. V športe však ostáva veľa ďalších problémov. Vážená Národná rada, veľmi dôsledne sme začali bojovať proti drogám, ktoré sa nežiaduco začali rozširovať. V tejto oblasti sme začínali prakticky od nuly. Už v auguste 1995 sme prijali Národný program boja proti drogám ako základný programový dokument svojej protidrogovej politiky, ktorým sa vytvoril základ systému prevencie, liečby, resocializácie a represie vo všetkých oblastiach spoločnosti so zámerom účinne pôsobiť proti ďalšiemu šíreniu drogových závislostí na Slovensku. Zároveň sme zriadili Výbor ministrov pre drogové závislosti a kontrolu drog ako svoj koordinačný, poradný, iniciatívny a kontrolný orgán vo veciach protidrogovej politiky a boja proti drogám a Generálny sekretariát ako výkonný orgán výboru. V októbri 1996 boli prijaté opatrenia proti vznikajúcej drogovej epidémii v hlavnom meste Slovenska Bratislave, a to so zámerom reagovať a riešiť akútnu drogovú situáciu v Bratislave. Opatrenia vytvorili podmienky na účinnú protidrogovú prevenciu, liečbu a resocializáciu. Mali vplyv na zamedzenie šírenia drog na území Bratislavy, ako aj na posilnenie spoločenských ochranných mechanizmov. Opatrenia pre Bratislavu boli modelom na vypracovanie koncepcií protidrogovej politiky vlády na úrovni jednotlivých krajov a okresov. V oblasti zdravotníctva sa vytvorila sieť štátnych špecializovaných zdravotníckych zariadení pozostávajúcich z 8 zdravotníckych zariadení. Od januára bol zriadený Inštitút drogových závislostí. Vláda finančne podporovala zriaďovanie 8 resocializačných zariadení pre narkomanov. V oblasti štátnej správy boli na jednotlivých ministerstvách zriadené pracoviská pre boj proti drogám. Napríklad ministerstvo školstva zriadilo koordinačné centrum protidrogových a poradenských služieb pre vysokoškolákov pri Iuvente. Ministerstvo obrany zriadilo rezortné pracovisko. Na ministerstve vnútra bola vytvorená národná protidrogová jednotka ako špecializovaný útvar zameraný na boj proti drogám. V rámci krajov boli zriadené protinarkotické oddelenia. Na všetkých colných úradoch v rámci Slovenska boli zriadené protinarkotické oddelenia. Celkovo vláda vyčlenila na protidrogové aktivity 512 mil. Sk. Možno, že by sme ich mohli dať niekde inde. Od 1. januára 1997 začal činnosť Protidrogový fond, na ktorý vláda vyčlenila doteraz 94 mil. Sk. Z fondu bolo podporených takmer 150 protidrogových projektov, a to v prevažnej miere pre mimovládne organizácie. Vláda a Národná rada každoročne hodnotili plnenie úloh a prijímali nové úlohy. Naše postupy vrátane úspešného zapojenia do medzinárodnej spolupráce boli pozitívne hodnotené aj na osobitnom Valnom zhromaždení OSN tohto roku. Za uplynulé obdobie sme teda vytvorili komplexný systém, stanovili jasný postup v boji proti drogám. Vyvolal sa všeobecný celospoločenský odpor proti drogám. V súčasnosti sa začínajú prejavovať prvé výsledky našej snahy. Problém je však zložitý. Jeho riešenie si vyžiada celospoločenský postup tak, ako to zdôraznilo i spomenuté rokovanie Organizácie Spojených národov. Vážená Národná rada, na začiatku funkčného obdobia sme predstúpili pred verejnosť s programom, v ktorom sme si medzi svoje strategické zahraničnopolitické ciele zaradili integráciu Slovenska do Európskej únie, pričom sme v porovnaní s predchádzajúcim obdobím zdôraznili nevyhnutnosť prejsť od teoretických úvah k praktickej realizácii. V záujme úspešnej integrácie Slovenska do Európskej únie sme vyvinuli obrovské úsilie. Išlo o veľmi náročnú a zložitú problematiku v celej šírke a obsahu tak z hľadiska politického, ako aj odborného, kde sme nemali takmer žiadne skúsenosti. Celá oblasť patrila azda medzi najviac sledované v našej činnosti. Na naše kroky boli rôzne pohľady, rôzne názory - od pozitívnych až po negatívne, od podporných až po také, ktoré nám v konečnom dôsledku škodili. Jednoducho povedané, bola to najviac spolitizovaná oblasť, a to aj napriek tomu, že všetky politické strany a hnutia deklarovali a stále deklarujú úprimný záujem o členstvo v Európskej únii. Táto skutočnosť bola aj veľmi citlivo, niekedy až protislovensky monitorovaná v zahraničí, najmä v štruktúrach a orgánoch samotnej Európskej únie. Vláda Slovenska začala postupne zabezpečovať plnenie všetkých úloh, ktoré podmieňujú prijatie za člena Európskej únie. 1. januára 1995 vstúpila do platnosti Európska dohoda, následne sme prijali stratégiu Slovenskej republiky pri začleňovaní do Európskej únie. Vypracovali sme koncepciu integrácie Slovenskej republiky do Európskej únie, ktorá bola rozpracovaná na jednotlivé rezorty. V júni 1995 sme schválili a podali oficiálnu prihlášku o členstvo v Európskej únii spolu s memorandom vlády k žiadosti o členstvo v únii. Postupne sme vypracovali odpovede na dotazník Európskej komisie v záujme hodnotenia stavu pripravenosti Slovenskej republiky, rozpracovali sme odporúčania Bielej knihy, analyzovali sme Agendu 2000, s dôrazom na posudok Európskej komisie sme prijali Národný program na prijatie acquis communautaire. Vypracovali sme tiež predpokladané dosahy vstupu Slovenskej republiky do Európskej únie podľa jednotlivých rezortov. Tieto dokumenty tvoria základnú koncepciu našich integračných krokov. Tomu sme podriadili budovanie inštitúcií a ďalších postupných krokov, ktoré sú nevyhnutné na ich realizáciu a ktoré dnes máme vybudované v celom komplexe. Spomeniem len niektoré. Veľmi účinne pracuje Rada vlády pre Európsku integráciu, mala 27 rokovaní, ktorá koordinuje celý proces. Na Úrade vlády sme zriadili Útvar pre európsku integráciu, vytvoril sa Inštitút pre aproximáciu práva, zriadilo sa Prekladateľské centrum, rozhodli sme o vybudovaní Národného informačného strediska. Je vybudovaných 23 rezortných útvarov európskej integrácie, pracuje 23 rezortných pracovných skupín Bielej knihy, 9 podvýborov Asociačného výboru, 16 gestorskej dohody a 23 pracovných skupín gestorujúcich dotazník, vrátane 29 pracovných skupín na negociácie. V rámci Európskej dohody sme venovali veľkú pozornosť štruktúrovanému dialógu, ktorý sa okrem uvedených skupín realizoval na pravidelných rokovaniach Asociačnej rady, Asociačného výboru, ale i Spoločného parlamentného výboru. Uskutočnili sa desiatky významných bilaterálnych stretnutí na úrovni vlády. Osobne som rokoval s 13 komisármi Európskej komisie a predstaviteľmi vlád všetkých krajín Európskej únie, s mnohými niekoľkokrát. V záujme úspešného postupu sme uskutočnili desiatky seminárov a konferencií. Pre množstvo pracovníkov sme pripravili stáže a integračnému procesu sme prispôsobili aj štúdium na niektorých vysokých školách. Včera sme otvárali novú misiu ako ďalší krok na ceste do Európskej únie. Významnú pomoc nám v týchto procesoch poskytuje samotná únia prostredníctvom programu Phare. Od roku 1993 do tohto roku bolo vyčlenených 178 mil. ECU. Keď som preberal funkciu vládneho koordinátora, situácia nebola dobrá. Tvrdo nás kritizovali za nedostatok vhodných projektov a čerpanie schválených prostriedkov. Dnes je situácia opačná. Slovensko patrí v tejto oblasti medzi najlepšie spolupracujúce krajiny. Len vlani sme vyčerpali 55,6 mil. ECU, t. j. vyše 2 mld. Sk. Urobili sme teda všetko, čo bolo nevyhnutné, a to na vysokej profesionálnej úrovni. To bolo nie raz pozitívne hodnotené v rôznych úrovniach komisií. Ak k tomu pripočítame úspešné plnenie ekonomických kritérií, razantný postup v oblasti aproximácie práva, ale nebojím sa zdôrazniť aj politických kritérií, môžem konštatovať, že Slovensko dnes patrí medzi špičkové asociované krajiny. Mrzí nás, že sme v tomto smere nenašli pochopenie u našich budúcich partnerov a neboli sme v tomto zmysle posudzovaní pri zaraďovaní prvej skupiny krajín, s ktorými sa začínajú bezprostredné rozhovory o začleňovaní do Európskej únie. Z konečného hľadiska a cieľa, t. j. vstupu do Európskej únie však toto delenie nie je podstatné. Ide podľa môjho názoru skôr o psychologický a politický moment. Vláda je presvedčená, že už najbližšie hodnotenie, na ktoré sa v súčasnosti veľmi intenzívne pripravujeme, bude pre Slovensko pozitívne a Slovensko sa zaradí medzi krajiny prvej skupiny. Vážené dámy a páni, sú to vynikajúce výsledky, ktoré nechce vidieť iba ten, kto im nerozumie, alebo ich vidieť nechce. Ďakujem všetkým, ktorí sa na týchto výsledkoch podieľali. Ďakujem všetkým za spoluprácu. Ďakujem za dôveru Združeniu robotníkov Slovenska, vláde, parlamentu Slovenskej republiky. Ďakujem vám za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1076" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1076.p1">Ďakujem pánu podpredsedovi vlády. O slovo ma požiadal minister financií pán Miroslav Maxon.</seg>
            </u>
            <u xml:id="ParlaMint-SK_1998-06-30-t1m49.u1077" who="#MiroslavMaxon.1951" ana="#regular">
               <seg xml:id="ParlaMint-SK_1998-06-30-t1m49.u1077.p1">Vážený pán predseda, vážené pani poslankyne, vážení páni poslanci, vláda Slovenskej republiky ma poverila odôvodniť plnenie programového vyhlásenia v pôsobnosti rezortu ministerstva financií. Dovoľte mi, aby som na úvod zdôraznil, čo bolo základnou úlohou ministerstva financií. Ministerstvo konkretizovalo zámery programového vyhlásenia vlády pri vstupe do štvorročného obdobia v dokumente, ktorý je predmetom odpočtu, analyzovalo východiskovú pozíciu stratégií finančnej politiky, formovalo a aktualizovalo ciele finančnej politiky na strednodobé obdobie. Z nich vychádzalo pri príprave návrhov štátneho rozpočtu na jednotlivé roky a pri hodnotení výsledkov rozpočtového hospodárenia. Pri formovaní cieľov a postupov vychádzalo z prognóz a tematických odborných štúdií zabezpečovaných v spolupráci s vedeckovýskumnými pracoviskami Slovenskej akadémie vied, Ekonomickej univerzity, Infostatu. Okrem toho využívalo výsledky zahraničných odborných štúdií, odporúčania Medzinárodného menového fondu, poradenských orgánov Európskej únie, OECD. Úzku spoluprácu má ministerstvo financií s Ministerstvom hospodárstva, financií a priemyslu Francúzska, najmä pri príprave systému štátnej pokladnice. Základnou úlohou ministerstva bolo, najmä nástrojmi fiškálnej politiky, mám na mysli daňami, clami, cenami, smerovaním výdavkov štátneho rozpočtu, vytvárať vhodné ekonomické prostredie na naplnenie cieľov hospodárskej politiky vlády. Veľký dôraz sme kládli na usmerňovanie finančných tokov tak, aby sa mohol uskutočňovať nevyhnutný proces reštrukturalizácie hospodárstva bez väčších sociálnych pnutí. Koordinovaným postupom s cieľmi menovej politiky sme usilovali u udržanie stability meny. Postupne, a rastové tendencie hlavných ekonomických indikátorov vývoja to preukazujú, sa usilujeme o napĺňanie podmienok na začlenenie Slovenskej republiky do integračných európskych ekonomických zoskupení, najmä teda Európskej únie, a do spolupráce v rámci krajín OECD. Výrazne sme pokročili v harmonizácii finančnej legislatívy s krajinami týchto integračných celkov. Vážené pani poslankyne, vážení páni poslanci, zámery a opatrenia vlády vo finančnej politike boli a sú orientované na udržanie makroekonomickej rovnováhy a menovej stability. V transformujúcej sa ekonomike nie je to iste jednoduché, ale pre finančnú politiku je to jedna zo základných priorít. Dosiahnuté výsledky, aj keď v jednotlivých indikátoroch makroekonomického vývoja a v jednotlivých rokoch diferencované, preukazujú, že uvedený zámer finančnej politiky sa darí postupne napĺňať. Dokumentujú to medziročné prírastky hrubého domáceho produktu, v priemere 6,2 % od roku 1994, pokles miery inflácie zhruba o násobok z 13,4 % v roku 1994 na 6,1 % v roku 1997, mierny pokles miery nezamestnanosti zo 14,6 % v roku 1994 na 13 % v roku 1997. Prirodzene aj medziročné prírastky rastu výroby tovaru, objemu stavebných prác a prepravy tovarov. Je pravdou, že nie sme celkom spokojní s účinkami finančno-ekonomických nástrojov v zahraničnom obchode. Posudzujeme ju však triezvo z hľadiska prebiehajúceho procesu ekonomickej transformácie a potreby nevyhnutných zásadných štrukturálnych zmien, najmä v priemysle. Riešenie vidíme najmä v zmene efektívnej agregátnej ponuky, ktorá bude reagovať na kvalitu nových náročnejších odbytíšť produkcie našich výrobcov. Naše opatrenia najmä v daniach, odpisoch, úverových garanciách a podobne sústreďujeme na podporu rozvojových programov, podporu zahraničnoobchodných aktivít, podporu infraštrukturálnych projektov, ako sú diaľnice, výroba energie, bytová výstavba, telekomunikácie, podpora malého a stredného podnikania. Predpokladáme, že účinnosť týchto opatrení sa prejaví v zlepšení zahraničnoobchodnej bilancie i v návratnosti vkladaných prostriedkov. Jednou z ďalších úloh finančnej politiky bola, je a bude podpora efektívnych štrukturálnych zmien v ekonomike, realizácia programu reštrukturalizácie podnikov. Dôležitým impulzom rozvoja podnikateľskej sféry boli štátom financované investičné projekty, ktoré ovplyvnili dôchodkotvorný proces v príslušných odvetviach, najmä v stavebníctve, a vytvorili predpoklady aj v ďalších výrobných odvetviach. Systémovým opatrením je založenie exportno-importnej banky, ktorej úlohou je podpora exportných programov, najmä priemyslu, pri získavaní zdrojov financií, ale aj poisťovania vývozných a dovozných úverov. Vážené poslankyne, vážení poslanci, ťažiskom programových úloh ministerstva financií bola a je predovšetkým fiškálna politika. Cieľom vlády vo fiškálnej politike bolo zabezpečiť dostatok prostriedkov v štátnom rozpočte, v miestnych rozpočtoch, v štátnych fondoch, garantovanie zákonných nárokov v sociálnej oblasti pri súčasnom znižovaní schodkovosti štátneho rozpočtu a nárokov na dlhovú službu. Fiškálna politika v sledovanom období v súčinnosti s menovou politikou vcelku splnila zámery vytýčené v programovom vyhlásení vlády. Prostredníctvom štátneho rozpočtu, miestnych rozpočtov, štátnych fondov, fondov sociálneho a fondov zdravotného poistenia sa financovali verejné potreby, ktorými sa predovšetkým zabezpečovala funkčnosť štátnej správy, bezpečnosť a obrana štátu a ústavou garantované sociálne a iné potreby občanov. Jednou z priorít bolo a zostáva vytváranie predpokladov na tvorbu nových zdrojov verejných rozpočtov, najmä využívaním stimulačných prvkov nástrojov finančnej politiky. Nemenej dôležitou prioritou je minimalizovanie daňových únikov a hospodárnosť pri využívaní prostriedkov verejných rozpočtov. Čiastočné výkyvy rozpočtových príjmov v jednotlivých rokoch boli kompenzované reguláciou výdavkov, samozrejme, s diferencovaným prístupom k jednotlivým rezortom. Napriek strednodobému zámeru, mám na mysli rok 2000, teda do roku 2000, do tohto obdobia vyrovnaného rozpočtového hospodárenia pretrvával v rokoch 1995 až 1997 deficit štátneho rozpočtu. Aj keď sa dodržal podiel schodku štátneho rozpočtu na hrubom domácom produkte v rámcoch stanovených v programovom vyhlásení vlády. Podiel na HDP sa znížil z 3,5 % v roku 1994 na 1,8 % v roku 1997 a v rozpočte na rok 1998 sa predpokladá schodok vo fiškálnom vyjadrení na úrovni 0,7 % HDP. Rástli predovšetkým náklady na obsluhu štátneho dlhu súvisiace so splácaním záväzkov z prevzatej časti štátneho dlhu z bývalej federácie a záväzkov vzniknutých v dôsledku rozpočtových deficitov, najmä v prvých rokoch transformácie a v prvých rokoch samostatného štátu. Splácanie istiny zo 7,2 mld. v roku 1994 sa zvýšilo na 25 mld. v roku 1997, výkonnosť slovenskej ekonomiky však tieto potreby plynule zabezpečuje a zabezpečovať bude. Rozhodnutia na podporu slovenskej ekonomiky aj v prvých rokoch jej samostatnosti boli nevyhnutné aj napriek určitým negatívnym dosahom na rozpočtové hospodárenie. Mám na mysli predovšetkým financovanie rozsiahlych infraštruktúrnych a rozvojových projektov z výdavkov štátneho rozpočtu či už priamo, alebo prostredníctvom prostriedkov získaných emisiou štátnych dlhopisov, ako aj pôžičiek zo zahraničných zdrojov, ktoré sa realizovalo v súlade s hospodárskymi zámermi vlády. Opatreniami finančnej politiky sme pôsobili, aby rozsah vládnych výdavkov, najmä transferového charakteru, bol z dlhodobého hľadiska v súlade s predpokladanými verejnými zdrojmi. Opatreniami fiškálnej politiky sme podporili aktivity v sociálnej oblasti, ktoré vychádzali jednak z koncepčných zámerov sociálnej politiky, ako aj z reakcie na aktuálnu situáciu. Vláda postupne napĺňa svoje programové zámery pri podpore vedecko-technického rozvoja ako jedného z rozhodujúcich faktorov ekonomického rastu. Využíva pritom možnosti priameho financovania z prostriedkov štátneho rozpočtu, resp. ďalších zdrojov verejných rozpočtov, ale i nepriamej podpory, najmä akceptovaním nákladov tohto druhu v daňovom základe pre daň z príjmov. V poslednom období uskutočnilo ministerstvo financií určité zmeny aj v poskytovaní dotácií, ktoré smerujú predovšetkým do oblasti poľnohospodárstva. Tieto zmeny sa týkali prehĺbenia účelovosti použitia prostriedkov z dotácií podnikateľskými subjektmi, ale aj prehĺbenia kontroly efektívneho využitia systémových dotácií na 1 ha poľnohospodárskej pôdy a sprísnenia kritérií ich priznávania. Funkciu doplnkových zdrojov financovania zámerov podnikateľských i ďalších subjektov plnil zvyšujúci sa počet štátnych fondov. Ich účelom je najmä poskytovanie dotácií na podporu ekologických akcií, ochranu a zveľaďovanie poľnohospodárskeho pôdneho fondu, dotácie na lesnú pestovateľskú činnosť, krytie potrieb zdravotno-vodohospodárskeho charakteru a trhová regulácia, čoho dôsledkom je kvalita a cenová dostupnosť slovenských potravín. Vážené pani poslankyne, vážení páni poslanci, dovoľte mi upriamiť vašu pozornosť na opatrenia, ktoré sme uskutočnili v daňovej a colnej politike. V porovnaní s rokom 1994 sa v roku 1997 znížil podiel daňových príjmov na hrubom domácom produkte z 25,1 % na 22,3 %, podiel celkových príjmov z 31,6 % na 27,6 % a podiel celkových výdavkov z 36,8 % na 33,3 %, podiel fiškálneho schodku štátneho rozpočtu z 3,8 % na 1,8 %. Koncepcia daňovej politiky vlády od roku 1995 vychádzala z predpokladu, že stupeň daňového zaťaženia je možné považovať za maximálny a v priebehu ďalšieho obdobia ho nebude zvyšovať. Uvedený zámer predpokladal podstatne sprísniť správu daní a ciel, zabezpečiť plnenie daňových povinností ekonomických subjektov voči štátnemu rozpočtu. Na zníženie daňových únikov smerovali vecné i legislatívne úpravy v systéme odpočtov dane z pridanej hodnoty i zavedenie povinnosti používať pri platbách v hotovosti registračné pokladnice, ďalej povinnosť predávať alkohol a tabakové výrobky označené ochrannými známkami. V neposlednom rade to boli opatrenia o zmene poradia platieb do štátneho rozpočtu a exekučného vymáhania daňových nedoplatkov. Spomeniem niektoré z opatrení vykonaných v oblasti daní a ciel. Úpravami vykonanými v dani z pridanej hodnoty, ktorými sa rozšíril predmet dane, zmenili sa podmienky na uplatnenie nároku na odpočet dane a pripravil sa priestor na zníženie základnej sadzby o 2 body preradením niektorých tovarov a služieb na oživenie vnútornej spotreby. V roku 1996 začala platiť znížená základná sadzba dane z pridanej hodnoty, t. j. 23 %, a zaviedlo sa zdaňovanie nealkoholických nápojov zníženou sadzbou 6 % namiesto dovtedy platnej sadzby 23 %, a to s výnimkou nápojov na báze minerálnych vôd. Od roku 1995 sa medziročne znižovali clá v rámci tzv. uruguajského kola GATT a postupne sa tieto clá majú znížiť o 22 % na niektoré vybrané priemyselné tovary do roku 2000 a o 36 % na poľnohospodárske komodity do roku 2001. Výnosy daňových príjmov vyberané na colniciach boli ovplyvňované aj niektorými opatreniami v zahraničnoobchodných vzťahoch. Od 1. júla 1996 sa znížila dovozná prirážka uplatňovaná na spotrebný tovar dovážaný na Slovensko z 10 % na 7,5 %. Na rokovaní colnej únie sa pristúpilo na vzájomné uznávanie certifikátov od apríla 1996. V priebehu roku 1996 pokračovalo pôsobenie opatrenia, ktorým sa zvýhodňoval dovoz automobilov do objemu 1 500 cm3. V oblasti daní bola upravená sadzba spotrebnej dane z uhľovodíkových palív a mazív zvýšená v priemere o 500 Sk na tonu. Bol zvýšený a skrátený čas odpisovania v 5. odpisovej skupine v rámci zákona o dani z príjmu, novelou zákona o dani z pridanej hodnoty boli presunuté do vyššej sadzby 23 % DPH viaceré tovary a služby najmä v oblasti pôšt, telekomunikácií, peňažníctva, poisťovníctva, právnych služieb a služieb daňového poradenstva. Úpravy daňových zákonov smerovali k zdokonaleniu účinnosti daňovej sústavy a k postupnej kompatibilite novoprijatých zákonov so zákonmi Európskej únie. Vážené pani poslankyne, páni poslanci, ministerstvo financií od roku 1995 začalo intenzívne pracovať na realizácii zámerov transformácie rozpočtového mechanizmu. Dôležitú súčasť realizovaných opatrení vlády s cieľom efektívneho rozpočtového hospodárenia predstavovali opatrenia na zdokonalenie rozpočtového a kontrolného systému. Pri príprave návrhu štátneho rozpočtu na rok 1996 sa uplatnila nová ekonomická klasifikácia rozpočtovaných príjmov a výdavkov a pokračovalo sa v prácach na definovaní funkčnej prevádzkovej a odvetvovej klasifikácie, ako aj realizačnej klasifikácie. Nová rozpočtová klasifikácia vytvorila objektívne predpoklady na parametrické posudzovanie nárokov a potrieb jednotlivých rozpočtových kapitol, predovšetkým rozpočtovaním na úrovni podpoložiek. Významnú úlohu v procese zdokonaľovania rozpočtového systému má príprava integrovaného systému štátnej pokladnice v Slovenskej republike. Práce sa koncentrujú na vecné a legislatívne otázky, na vytváranie integrovaného informačného systému a inštitucionálne riešenie najmä územných štátnych pokladníc. Možno konštatovať, že vláda v tomto smere svoje zámery z programového vyhlásenia splnila. Vykonávací projekt systému štátnej pokladnice vláda schválila už v júli minulého roku. Pilotne by sa mal systém odskúšať od 1. 7. budúceho roka a celoplošné zavedenie systému sa pripravuje od 1. januára 2000. Ministerstvo financií svoju činnosť orientuje aj na plnenie integračných zámerov vlády do medzinárodných zoskupení, na vytváranie predpokladov na začlenenie sa do krajín OECD a Európskej únie. Vážené pani poslankyne, vážení páni poslanci, udržiavanie a stabilizovanie pozitívnych rastových tendencií ekonomiky Slovenskej republiky bolo a zostáva prvoradou úlohou vlády i ministerstva financií. Na ministerstve financií si uvedomujeme význam finančno-ekonomických nástrojov pri vytváraní žičlivého prostredia na vyvážený hospodársky a sociálny rozvoj nášho mladého štátu. Identifikujeme bariéry a riziká, aby sme eliminovali príčiny vzniku ekonomických nerovnováh a minimalizovali ich dôsledky na občana, podnikateľa, obec a štát. Dovolím si v závere vyjadriť názor, že všeobecne deklarovaný nedostatok finančných zdrojov v našej ekonomike nie je príčinou, ale dôsledkom nedostatočnej úrovne zhodnocovacieho procesu v našom hospodárstve. Naším cieľom v ďalšom období je v strednodobom horizonte vymedziť rámec na pôsobenie finančno-ekonomických nástrojov, centralizovanou správou prostriedkov verejných rozpočtov racionálne usmerniť finančné toky v hospodárstve a vytvoriť tak predpoklady na vyrovnané rozpočtové hospodárenie pri súčasnom nezvyšovaní daňového zaťaženia predovšetkým občanov Slovenskej republiky. Vážené dámy, vážení páni, dovoľte mi na základe povedaného konštatovať, že programové ciele vlády Slovenskej republiky za rezort ministerstva financií boli naplnené skoro bezo zvyšku. Celkom na záver mi dovoľte prezentovať jednu moju osobnú skúsenosť, vychádzajúc z udalostí, ktoré sa odohrali v súvislosti s prerokúvaním plnenia Programového vyhlásenia vlády Slovenskej republiky. Vážené dámy a páni, vážení občania Slovenskej republiky, tri a pol roka som sa snažil ako poslanec, ako predseda výboru pre financie, rozpočet a menu viesť objektívny, konštruktívny a vecný dialóg s kolegami z opozície. Tri a pol roka som sa ako predseda výboru pre financie, rozpočet a menu o toto usiloval aj vo vzťahu k pánu Dzurindovi. Dnešné jeho vystúpenie jasne prezentovalo, že tieto moje pokusy boli neúspešné. Na dialóg treba dvoch, pri dialógu treba počúvať, pre dialóg treba mať pochopenie, trpezlivosť. Ja som tri a pol roka túto trpezlivosť mal. Musím konštatovať, že, bohužiaľ, sa mi to nepodarilo. Naopak, veľmi rád konštatujem, že programové vyhlásenie vlády v pôsobnosti rezortu ministerstva financií sa vláde a tomuto rezortu naplniť podarilo. Ďakujem pekne za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1078" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1078.p1">Ďakujem pánu ministrovi Maxonovi. Ďalej o slovo požiadal pán Milan Cagala za ministerstvo hospodárstva.</seg>
            </u>
            <u xml:id="ParlaMint-SK_1998-06-30-t1m49.u1079" who="#MilanCagala.1949" ana="#regular">
               <seg xml:id="ParlaMint-SK_1998-06-30-t1m49.u1079.p1">Vážený pán predseda Národnej rady, pani poslankyne, páni poslanci, vážení členovia vlády, významnú úlohu v makroekonomickom vývoji zohrávajú odvetvia a činnosti, ktoré pôsobia a patria do pôsobnosti Ministerstva hospodárstva Slovenskej republiky. Preto mi dovoľte, aby som za tento rezort uviedol údaje, ktoré nie sú v dokumente, prípadne doplnil a zvýraznil dôležitosť niektorých krokov, ktoré ministerstvo v súčinnosti ako jedno želiezko, resp. ako jedno ozubené koliesko vo vládnom kabinete realizovalo v oblasti makroekonomiky a realizovalo tak program z programového vyhlásenia vlády, ktorá nás zaviazala realizovať prorastovú politiku. Preto mi dovoľte na úvod niekoľko údajov v číslach, ktoré oslovia každého, ktoré ukážu na rasty, ktoré boli zabezpečované v rokoch 1994 - 1997 a pokračujú v roku 1998. Spomeniem hrubý domáci produkt v porovnateľných cenách. V roku 1994 sa dosiahol objem 483 mld., v roku 1997 to bolo 586 mld. Sk, v roku 1998 na základe výhľadu, ktorý za prvý polrok, môžeme povedať, bude reálny, je to 615 mld. Sk dosiahnutého objemu hrubého domáceho produktu, ktorý sa realizuje v tomto roku. Ďalej, keď spomínam údaje, uvediem i priemernú mzdu. V roku 1994 to bolo zhruba 6 300 Sk, v roku 1997 9 280 Sk, v roku 1998 sa predpokladá 9 700 Sk. Aj produktivita práce sa zvýšila, aj keď nie v tej miere ako mzda, a možno povedať, že k hrubému domácemu produktu vzrástla oproti roku 1994 aj produktivita práce meraná podielom hrubý domáci produkt na pracovníka. Ďalej si dovolím povedať niekoľko údajov, ktoré hovoria o aktivitách vývoz - dovoz. O salde hovoril pán minister financií, nebudem sa opakovať. Vývoz v miliardách slovenských korún dosiahol v roku 1994 241 mld., v roku 1997 to bolo 268 mld. korún. Dovoz v roku 1994 211 mld., v roku 1997 345 mld. korún. Pán minister hovoril o deficite, mínusovom salde, ktoré nás najviac trápi z pohľadu makroekonomického. Je však potrebné povedať, že najväčšie saldo dovozu a najväčší dovoz bol v roku 1996, a to bolo v súvislosti s dovozom technológií. Súviselo to jednak s poprivatizačnými aktivitami, so znižovaním kúpnej ceny, čím sa malo umožniť našim domácim subjektom realizovať investície, a zároveň to boli investície, ktoré realizovali zahraničný kapitál, ktorý smeroval do slovenskej ekonomiky, do slovenského priemyslu. Niekoľko slov o priemysle Slovenskej republiky. V roku 1995 ministerstvo priamo vypracovalo priemyselnú politiku, ktorá bola široko chápaná, bola prerokovaná v parlamente, na ktorú potom nadväzovali čiastkové projekty, ako boli koncepcie a reštrukturalizácia rozvoja strojárskeho priemyslu, koncepcia rozvoja elektrotechnického a elektronického priemyslu, koncepcia rozvoja chemického a farmaceutického priemyslu a posledná bola koncepcia rozvoja ľahkého priemyslu. Na to nadväzovali čiastkové koncepcie smerované už do oblasti rozdelenia týchto jednotlivých priemyslov. Významnú pozíciu priemyslu v národnom hospodárstve Slovenskej republiky charakterizuje, že podiel priemyslu Slovenskej republiky na tvorbe hrubého domáceho produktu predstavoval 28 % v priebehu celých období rokov 1994 - 1997. Javí sa, že v roku 1998 možno dosiahnuť tento podiel ešte o niečo vyšší. V roku 1994 bol prvýkrát zaznamenaný rast produkcie výroby v priemysle Slovenskej republiky po predchádzajúcej ročnej alebo niekoľkoročnej recesii. Za roky 1995 - 1998 sa dosiahol rast vo výrobe tovaru o 12,8 %. Konkrétne čísla spomeniem v objemoch, aby to bolo jasné každému. V roku 1994 bol objem výroby tovaru 427 mld. Sk, v roku 1997 je to 481 mld. Sk, v roku 1998 sa predpokladá 525 mld. Sk - dosiahnutý objem výroby z priemyselnej produkcie. Pre informovanosť uvediem jednotlivé podiely odvetví: najväčší podiel za tieto roky dosiahol hutnícky priemysel, a to 19,8 %, ďalej bol chemický priemysel 19,6 %, strojársky priemysel 19,1 %, potravinársky priemysel 13,4 %, výroba kovov 12,8 %, energetika 9,3 %, elektrotechnika 4,3 %, ostatný priemysel 1,7 %. To sú percentuálne vyjadrenia v odvetviach, ktoré fungovali v rámci Slovenskej republiky a ich podiel na tvorbe, alebo podieľanie sa na výrobe, ktorá bola realizovaná v priemysle v roku 1994 - 1998. V porovnaní s krajinami CEFTA, ktoré spomínal pán premiér vo svojom vystúpení, ktoré sa rozšírili o dve krajiny, je tam Rumunsko a v tomto mesiaci sa bude podpisovať zmluva, že pristupuje aj Bulharsko, sme dosiahli podstatne vyššiu dynamiku rastu priemyselnej produkcie voči všetkým krajinám. Krok držia s nami len Česká republika a Poľsko. Poľsko je mierne o nejaké 2 desatiny percenta nad nami. Musíme však spomenúť tú komparatívnu výhodu Poľska, ktoré oveľa skôr realizovalo reštrukturalizáciu, oveľa skôr realizovalo aktivity smerované k prechodu na inú ekonomiku ako naša Slovenská republika. Čiže v tomto smere je potrebné povedať, že sa nám darí držať krok s krajinami, ako je Česko, Poľsko, a ďaleko sme v porovnaní s ostatnými krajinami. Mnohé dokonca nenachádzajú ukazovateľ, ktorým by sa s nami dali porovnať. Keď však hovorím o týchto krokoch, o týchto úspechoch, nedá mi nespomenúť, že napriek tomu je to len 60-percentný podiel v porovnaní s vyspelými krajinami Európskej únie. Znamená to, že je tu ešte veľký rozdiel, čo musíme dohoniť, aby sme sa mohli porovnávať ako rovný s rovným. Preto, keď počúvate moje slová, hovorím o tom, že podľa mojej vízie ako hospodára alebo predtým ako podnikateľa vstup do Európskej únie je pre nás reálny v roku 2010, keď budeme vstupovať ako rovný s rovným, s krajinami, ktoré sú v tom nižšom rebríčku v rámci krajín Európy a, samozrejme, aby sme tam nevstupovali ako chudobný príbuzný. Čiže preto moje slová o tom, že rok 2010 by mal byť ten rok, v ktorom pri trendoch rastu, s ktorými naše slovenské hospodárstvo počíta, že by boli realizované v budúcom období, v budúcich rokoch, by sme sa mali priblížiť k týmto krajinám a mali by sme byť potom rovnocenným partnerom vo všetkých ukazovateľoch, ktoré ekonomika hodnotí. Dovoľte mi, aby som spomenul niekoľko nástrojov, ktoré pripravilo ministerstvo v rámci priemyselnej politiky, ktoré boli realizované na podporu podnikania, a tým aj na podporu výsledkov, ktoré tu boli dosiahnuté. Bol to program podpory rozvoja strojárskeho a zbrojárskeho priemyslu, zoskupení nielen DMD Holding, ale i ostatných odvetví. Musím však povedať, že napriek všetkým aktivitám a úsiliu sa nám v týchto firmách, ktoré boli postihnuté konverziou, zastavením alebo vôbec obmedzením vývozu na trhy, ktoré predtým boli dominantné, teda na východné trhy, nepodarilo docieliť vyrovnané hospodárenie. Nebyť mínusového hospodárenia v organizáciách bývalého DMD Holding za rok 1997, možno povedať, že strojárstvo ako také by bolo bývalo za rok 1997 ziskové. Je potrebné povedať, že sme predpokladali, že najskôr sa vyrovnajú s problémami v Martine, Detve, Dubnici. Ten stav je opačný. Znamená to, že mnoho závisí aj od podnikateľských zámerov, ale aj od aktivít, ktoré smerujú najmä do proexportnej politiky, pretože potreba slovenských obyvateľov pre strojársky priemysel je len 40-percentná. Ostatná aktivita musí byť realizovaná na vývoz. V tomto smere musíme urobiť všetky možné kroky, ktoré sú pripravené v rámci projektov v týchto akciových spoločnostiach, či to je Martin, Detva, Dubnica, aby sme zabezpečili ich vyrovnanú bilanciu hospodárenia, ale v prvom rade aj zamestnanosť, ktorá v tomto prípade najmä v oblasti Martina sa nám v tomto roku nedarí realizovať tak, ako sme si predsavzali. Ďalej to boli programy realizované v rámci podpory malého a stredného podnikania. Tvorí to osobitnú kapitolu, poviem o nej neskôr. Ďalej to boli prioritné programy, ktoré sa začali realizovať, ako je program technologického a inovačného rozvoja, program rozvoja automobilového priemyslu, kde musím spomenúť jedno, že tento program rozvoja, ktorý bol prijatý vládou práve v utorok tento týždeň, sa orientuje na rozvoj kooperačných vzťahov, ktoré dnes realizuje slovenský automobilový priemysel minimálne pre 17 renomovaných firiem. Ďalej je to program rozvoja na rozšírenie výroby v súčasnej automobilke Volkswagen Bratislava, a to jednak v Bratislave a jednak rozšírenie do oblasti Martina. Ďalej je to program rozvoja automobilového priemyslu aj do oblasti nákladných automobilov, autobusov a, samozrejme, do kompletizácie ďalšieho automobilu, ktorý by sme mali v Slovenskej republike zaviesť. Je to rozpracované s tromi zahraničnými firmami. Je potrebné povedať, že v priebehu mesiaca august budeme ešte múdrejší, budeme vedieť, ktorá firma za akých podmienok príde na Slovensko a bude najmä na východe republiky, kde sa nám nedarí oživiť strojárstvo, realizovať program kompletizácie ďalšieho automobilu s jeho expanziou na východné trhy. Čiže keď hovorím o rozvoji tohto priemyslu, musím povedať jedno, že tento priemysel jediný v rámci strojárskeho priemyslu - priemysel automobilový - má trendy dynamiky minimálne také, ako je dynamika rastu priemyslu u nás hodnotená. Aj z vízií a analýz, ktoré máme zo štátov vyspelej Európy, vyplýva, že je to program, ktorý minimálne ešte desať rokov bude diktovať trendy a tempá rastu, ktoré potrebujeme na rozvoj strojárskeho priemyslu aj v Slovenskej republike. Ďalej to boli programy podpory exportu, o ktorých takisto budem hovoriť neskôr. V oblasti investícií možno povedať, že dynamizáciu hospodárskeho rozvoja na báze efektov vo veľkej miere podmieňuje investičný proces v priemysle. Podpora investícií do moderných a pokrokových technológií šetriacich energiu, životné prostredie, zvyšujúcich konkurencieschopnosť domácej produkcie bola riešená v koncepcii možností rozvoja a investovania do už spomínaných technológií. Skutočný vývoj ukazuje, že pre ekonomiku Slovenskej republiky po roku 1994 bola charakteristická vysoká miera investovania, podielu hrubého kapitálu na hrubom domácom produkte, ktorá sa pohybovala v intervale od 23 % z roku 1994 až do 70 %, ktorú sme realizovali v roku 1997. Základná štruktúra investícií sa medziročne zásadnejšie nemenila. Došlo k miernemu medziročnému rastu podielu strojných investícií, čo možno klasifikovať ako pozitívny trend. V odvetviach v pôsobnosti ministerstva hospodárstva viac ako jedna tretina celkových investícií bola vložená do priemyslu, z toho najväčší podiel tvorili investície do odvetvia chemického priemyslu. V oblasti priamych zahraničných investícií možno povedať, že v roku 1994 nastal zlom, kde sa začali realizovať zahraničné investície vo väčšej miere, ktorú však potrebujeme ešte zvýšiť. Znamená to, že v roku 1995 zahraničný kapitál v investíciách tvoril približne 19,5 mld. korún, v roku 1997 to bolo 41,2 mld. korún, čo znamená, že tento podiel sa zvýšil oproti roku 1994 viac ako dvojnásobne. Z toho objemu najvyšší podiel tvoria priame zahraničné investície do odvetví priemyselnej výroby, a to až 60 %, do ostatných podnikov, ako veľkoobchod, maloobchod, je to 24 %. Z tohto dôvodu je potrebné povedať, že s týmito zahraničnými investíciami nemôžeme byť spokojní, preto aj vláda prijala kroky v tomto roku na základe materiálov, ktoré boli predložené a prerokované i tu, t. j. na vytvorenie podmienok vo forme daňových prázdnin a ešte iných ďalších nadštandardných podmienok na možnosť vstupu zahraničného kapitálu do odvetví, kde najviac tento zahraničný kapitál potrebujeme, t. j. strojárstvo, elektrotechnika a ľahký priemysel. O zahraničnom obchode už som začal hovoriť. Colná únia s Českou republikou je nadštandardná forma. Na poslednom rokovaní colnej únie bolo hodnotenie obidvomi stranami. Napriek tomu, že sú tam niektoré problémy súvisiace s tzv. citlivými položkami, sú to hlavne položky z oblasti agropotravinárskeho komplexu, ako je dovoz a vývoz piva, vína a ďalších nápojov, je potrebné povedať, že colná únia funguje, vytvára priestor na možnosť nadštandardných obchodných vzťahov medzi slovenskými a českými podnikateľmi. Z českej i slovenskej strany je hodnotená ako jedna z priorít pri vstupe do Európskej únie, a v tejto colnej únii si môžeme odskúšať podmienky fungovania v Európskej únii, obchodovania v podmienkach, ktoré nastanú potom, a verím, že budú pre každú krajinu jednotné. Ďalej to je CEFTA. Hovoril som o nej, o jej rozširovaní som takisto povedal niekoľko slov. Čiže sú to priestory, ktoré popri inom by mali zabezpečovať výhodnejšie podmienky pre našich podnikateľov, prechod na zahraničný kapitál, prechod na zahraničné trhy, takisto na vstup zahraničného kapitálu. Ďalej by som chcel zdôrazniť, že posledné priority sú smerované na podporu malého a stredného podnikania, kde je smerovaný už spomínaný fond na podporu zahraničného obchodu, kde sú vložené prostriedky v tomto a budúcom roku nielen do zvýšenia počtu pracovníkov zabezpečujúcich obchod v našich zahraničných obchodných oddeleniach, ale je to aj vybavenie technikou, kde od roku 1999 bude každý podnikateľ mať možnosť spojenia cez internet s krajinou, kde internet funguje, aby z našich obchodných oddelení získal informácie o možnosti obchodu a aby tak mohol realizovať svoje aktivity v tom-ktorom teritóriu. Keď som hovoril o podpore práve pre malé a stredné podnikanie, musím povedať, že práve tu je priestor aj pre tých, ktorí si nemôžu dovoliť platiť svojho pracovníka v zahraničí, aby sa takto dostali k informáciám a boli rovnocenní partneri v obchodovaní i s väčšími firmami. O vnútornom obchode možno povedať, že sa objem tržieb zvýšil oproti roku 1994 o 41 %, kde je však potrebné povedať, že sú to príjmy práve z oblasti nepotravinárskeho programu. Priemerný počet pracovníkov v tomto odvetví bol o niečo vyšší ako v roku 1994, t. j. asi o 1 800 pracovníkov. Cestovný ruch, je to samostatná kapitola, nebudem dlho o nej rozprávať. Niekoľkokrát som hovoril i na tomto fóre pri predkladaní niektorých dokumentov, že základným koncepčným materiálom je rozvoj cestovného ruchu na roky 1995 až 1998. Tu sa nám nedarilo zabezpečovať požadované ciele, t. j. prosperitu cestovného ruchu, najmä porovnateľnú s krajinami okolitých štátov. Je potrebné povedať, že komparatívne výhody, ktoré z toho začali plynúť po osamostatnení sa Slovenska, sa prestali využívať v plnej miere, že v mnohých prípadoch nám cestovný ruch klesá nie na základe toho, že by sa nevytvárali podmienky zo strany štátu, ale nevytvárajú sa podmienky zo strany podnikateľov. Preto by som bol rád, keby v krátkom čase, verím, že to bude v krátkom čase, možno už na ďalšom rokovaní parlamentu, myslím nového parlamentu, sme prijali zákon o cestovnom ruchu, ktorý by stabilizoval podmienky pre podnikateľov, ktorý by charakterizoval možnosti a vytvorenie ďalších fondov, ktoré by mali podporovať tento trend, lebo situácia, ktorá je v okolitých štátoch, a vôbec koncepcie vyspelých štátov Európskej únie, ale aj iných štátov mimo Európskej únie hovoria, že tretie tisícročie by malo byť kapitálovým vstupom cestovného ruchu a ide o kapitálový vstup najväčší v oblasti obratov a objemov finančných obchodov v rámci celej Európy a celého sveta. Čiže je potrebné zachytiť trend. Preto si myslím, že aktivity, ktoré sú pripravované, ministerstvo realizuje. Sú to programy, či už program podpory rozvoja, program podpory vytvárania turisticko-informačných kancelárií, program priestorovej orientácie, propagácie. Ďalej je vytvorená Rada pre cestovný ruch, ktorá funguje v Banskej Bystrici, ktorá sa vytvorila v roku 1996 a začala fungovať v roku 1997. Tieto aktivity by mali vytvoriť priestor na to, aby sa cestovný ruch zaktivizoval, bol konkurencieschopný a vytváral priestory pre oblasť turizmu tak, ako si ho predstavujeme. Osobitnou kapitolou je malé a stredné podnikanie. Takisto by som len v krátkosti doplnil údaje k materiálu, ktorý máte, ktorý bol predložený za ministerstvo hospodárstva. V oblasti malého a stredného podnikania bolo veľa opatrení. V legislatívnej oblasti to bolo schválenie zákona o štátnej podpore malého a stredného podnikania, ďalej to bola príprava a práce na zákone o Slovenskej živnostenskej komore, ďalej to boli oblasti inštitucionálne, ako je napríklad vytváranie agentúr pre malé a stredné podnikanie, vytváranie priestorov na čerpanie zdrojov. Finančná oblasť bola zabezpečovaná najmä cez Slovenskú záručnú rozvojovú banku, kde sa do malého a stredného podnikania za roky 1994 až 1997 investovalo priamo 48 mld. korún plus asi 7 mld. korún záruk za prebrané projekty na malé a stredné podnikanie. Je však potrebné povedať, že aj keď sa napĺňajú čísla, ktoré v rámci rozpočtu máme v kapitole rozpočtu pre túto oblasť, projektmi, je potrebné povedať, že najmä z oblastí, kde sa nám nedarí realizovať zníženie zamestnanosti - okresy Rimavská Sobota, Rožňava, Snina a podobne, - prichádza najmenej projektov. Musím to potvrdiť a chcel by som vyzvať podnikateľov práve v tejto oblasti, aby sa rozhýbali, pretože skutočne sa hovorí, že peniaze nie sú na zemi, ale sú zdroje na to, aby sa rozhýbalo podnikanie. Keď sme zisťovali, robili si analýzu, v čom to je, prišli sme k tomu záveru, že v týchto okresoch je aj najnižšia vzdelanostná úroveň. Nechcem hovoriť, že vysoká škola dáva patent na rozum. Samozrejme, že to tak nie je, ale jedno je isté, že v týchto teritóriách, v mnohých oblastiach niet sa s kým ani spojiť. Pokiaľ aj navštevujeme tieto okresy, niet s kým komunikovať, dokonca ani nemajú vlastných manažérov, ktorí by manažovali fabriky, firmy, ktoré tam majú. Platí to aj o väčších firmách, nie iba pre oblasť malého a stredného podnikania. Preto si myslím, že práve tu nás čaká ešte veľa roboty, a to vytvoriť podmienky, resp. iniciovať zámery a pripraviť tam priestor pre podnikateľov možno z iných oblastí, aby sa rozvinuli aktivity, ktoré by znížili nezamestnanosť v týchto oblastiach - to, čo od malého a stredného podnikania chceme -, aby ich realizovali podnikatelia, ktorí vytvoria priestor nielen cez programy, o ktorých som hovoril, a podporu, ktorú realizuje štát, rozpočet, ale i využívaním programu Phare, ktorý takisto monitorujeme. Tam sa vyčerpali prostriedky vo výške 3,6 mld. korún. Je ich oveľa viac, bolo by však potrebné doložiť projekty, ktoré budú dôveryhodné a ktoré budú znamenať, že smerujú k rozvoju nielen regiónu, ale priemyslu na Slovensku. Záverom, vážené pani poslankyne, páni poslanci, mi dovoľte povedať, že ministerstvo hospodárstva splnilo stanovené ciele, ktoré v rámci programového vyhlásenia vlády prijalo, že boli v rámci ministerstva realizované, a verím, že aktivity, ktoré sme na ďalšie obdobie prijali, ktoré ministerstvo pred sebou má, zabezpečia prosperitu Slovenska na ďalšie obdobie. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1080" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1080.p1">Ďakujem pánu ministrovi. Pani poslankyne, páni poslanci, terez je 11.59 hodín. O 12.00 hodine mám vyhlásiť obedňajšiu prestávku do 13.00 hodiny. Chcem len poprosiť, pani poslankyne, páni poslanci, aby ste došli načas. A takisto prosím členov vlády, ktorí sú poverení ďalej vystúpiť v rámci uvádzania tohto bodu programu. Ako prvý by mal vystúpiť minister pôdohospodárstva pán Peter Baco. Takže ešte raz prosím o dochvíľnosť na začiatok schôdze o 13.00 hodine.</seg>
            </u>
            <note type="comment">Po prestávke.</note>
            <u xml:id="ParlaMint-SK_1998-06-30-t1m49.u1081" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1081.p1">Prosím všetkých pánov poslancov a pani poslankyne, aby zaujali svoje miesta v rokovacej miestnosti. Pani poslankyne, páni poslanci, uplynula trinásta hodina, budeme pokračovať v rokovaní 49. schôdze Národnej rady. Ako ďalší z poverených ministrov vlády požiadal o slovo pán minister Baco.</seg>
            </u>
            <u xml:id="ParlaMint-SK_1998-06-30-t1m49.u1082" who="#PeterBaco.1945" ana="#regular">
               <seg xml:id="ParlaMint-SK_1998-06-30-t1m49.u1082.p1">Vážený pán predseda Národnej rady Slovenskej republiky, vážené pani poslankyne, vážení páni poslanci, poľnohospodárstvo, potravinárstvo, lesné hospodárstvo a vodné hospodárstvo pri hodnotení za štvorročné volebné obdobie treba vidieť aj v širšom priestore a čase. Týka sa to aj, a možno najmä, medziľudských vzťahov a myslenia ľudí na vidieku. Opätovne sa potvrdzuje, že myslenie ľudí sa nemení podľa revolučných zmien. To, čo je možné meniť, je zmena správania sa ľudí zmenou ich motivácie. A motivácia s možnosťou vziať do vlastných rúk svoj vlastný osud v podmienkach slobody demokracie a trhu nie je v historických súvislostiach slovenského vidieka jednoduchá. Je to proces dlhodobý, vyžadujúci cit a komplexné postupné prepracovanie celého spoločenského mechanizmu ako funkčného motivačného inštrumentária, ktorému ľudia aj dôverujú. A dôveru vidieka nezískali projektanti transformácie z rokov 1990 - 1991, keď zámer napraviť chyby z čias socializácie chceli dosiahnuť administratívnou deštrukciou racionálnej veľkovýroby a návratom k maloroľníckej forme hospodárenia. Za úplné nešťastie možno považovať tzv. poľský model, podľa ich názoru ako perspektívny pre Slovensko. Znamenalo by to, že súčasnú poľnohospodársku produkciu Slovenska by nezabezpečovalo 130 000 ľudí, čo je dnešný stav, ale približne 800 000 ľudí, čo zodpovedá produktivite práce poľnohospodárstva v Poľsku. Takéto a podobné postupy sa, bohužiaľ, aj uplatnili v niektorých postkomunistických transformujúcich sa krajinách a dopadlo to tak, ako sme nedovolili u nás, teda úplným kolapsom až na hranici hladu, ako napríklad v Bulharsku. Preto mi dovoľte, aby som ako jednu z najvýznamnejších hodnôt volebného obdobia tejto vlády označil politické a ekonomické obhájenie moderných racionálnych štruktúr v podmienkach veľkovýroby a koncentrovaného kapitálu. Navodili sme zdravé, súťaživé prostredie medzi jednotlivými formami hospodárenia na pôde, či už sú to poľnohospodárske družstvá vlastníkov, alebo iné obchodné spoločnosti, práve tak ako rodinné podniky alebo jednotlivo hospodáriaci roľníci. Ďalším tvrdým demotivačným úderom pre odvetvie pôdohospodárstva z roku 1991 bola jednorazová až dvojtretinová reštrikcia štátnych podpôr. Bohužiaľ, tieto tendencie znižovania podpôr štátu do pôdohospodárstva sú naďalej silné v mnohých politických stranách v Slovenskej republike. Veď v roku 1994 tzv. dočasná vláda ako jedno z prvých opatrení, ktoré urobila, bolo zníženie podpôr do tohto odvetvia. Preto sme hneď po voľbách v roku 1994 tento trend zvrátili. A za prebiehajúce volebné obdobie sme priamu a nepriamu podporu zvýšili o viac ako jednu tretinu, čím sme dosiahli najvyššiu úroveň spomedzi všetkých transformujúcich sa krajín. Išlo o kľúčový problém programového vyhlásenia vlády a vláda ho s plnou zodpovednosťou aj riešila. Je pravdou, že väčšina spomenutých deštruktívnych rozhodnutí sa urobila ešte na úrovni vtedajšej česko-slovenskej federácie, ale otázka, ako zabrániť frontálnemu rozpadu pôdohospodárstva a zároveň sa transformovať do trhových podmienok, stála pred vládou Slovenskej republiky v roku 1992. Vtedajšia vláda a parlament postupne prijali koncepcie rozvoja odvetví pôdohospodárstva a legislatívnymi nástrojmi a nástrojmi hospodárskej politiky začali stabilizovať trhové podmienky hospodárenia. Hrozba frontálneho rozkladu sa odvrátila a od roku 1993, keď hospodársky úpadok vyvrcholil, sa výroba a ekonomika trvale zlepšujú. Dnešná situácia pritom vôbec nie je jednoduchá a ani ľahká. Ľahká ani nebude a neviem o jednom štáte na svete, kde by aj ľahká bola. Pravdou však v Slovenskej republike je, že ten, kto vie a chce hospodáriť, aj úspešne hospodáriť môže. A záujem o hospodárenie na pôde je až prekvapujúco veľký. Dnes slovenské, prakticky úplne privátne poľnohospodárstvo a potravinárstvo vyrobí viac základných potravín mierneho pásma, ako sa na Slovensku spotrebuje. A globálnym limitom jeho napredovania prestáva byť problém, ako vyrobiť, ale problém je, ako a kde viac predať. Rovnaké tendencie zlepšovania hospodárenia a stabilizácie podmienok hospodárenia sú zrejme aj v lesnom hospodárstve a vo vodnom hospodárstve Slovenskej republiky. Konkrétne v programovom vyhlásení súčasnej vlády za pôdohospodárstvo môžeme identifikovať 25 úloh. Na plnenie najdôležitejších mi dovoľte poukázať. V prvom rade sme, vážené pani poslankyne, páni poslanci, obrovský kus práce vykonali spolu v oblasti legislatívy ako základnej podmienky napĺňania a realizácie zámerov programového vyhlásenia. V pôsobnosti rezortu pôdohospodárstva sme spolu prijali 18 zákonov, ako zákon o niektorých opatreniach a usporiadaní vlastníctva k pozemkom, čím sa odštartoval proces usporadúvania evidencie a vlastníctva k pôde, aký nemá obdoby od čias Márie Terézie a k dnešnému dňu sa prakticky 37 %, čiže 1 300 katastrov v tomto smere už uspôsobilo. Ďalej zákon o spoločenstvách, tzv. urbársky zákon, o užívaní pozemkov zriadených v záhradkových osadách, čím sa zafixovala možnosť niekoľko stotisíc občanov aj naďalej sa venovať tejto ušľachtilej záhradkárskej činnosti. Zákon, ktorým sa zmenil zákon číslo 42, tzv. transformačný zákon, len vďaka ktorému sa odštartoval potrebný proces transformácie na podnikateľskú orientáciu a družstvá dostali novú perspektívu. Ďalej zákon, ktorým sa zmenil zákon číslo 100 o hospodárení v lesoch, čím sa napríklad dosiahlo zníženie rozkrádania v lesoch až o 90 %. Významnými legislatívnymi nástrojmi zdokonalenia podnikania v poľnohospodárstve a vyrovnania dôchodkovej disparity tohto odvetvia sú zákony o verejných skladoch a zákon o poľnohospodárstve. Ďalej boli prijaté zákony obsahujúce implementáciu poľnohospodárskeho právneho poriadku Európskej únie do nášho právneho poriadku, a to zákon o ochrane zvierat, o potravinách, o rastlinnolekárskej starostlivosti, o výrobe a obehu liehu, o odrodách a osivách, o vinohradníctve a vinárstve, o ekologickom poľnohospodárstve, o veterinárnej starostlivosti, o šľachtení a plemenitbe hospodárskych zvierat. Bol odovzdaný na schvaľovanie zákon o výžive rastlín. Týmto zákonom sa dosiahne prakticky plná aproximácia základnej legislatívy so súčasnou legislatívou Európskej únie. Úlohu udržania rovnovážnosti a stability potravinového trhu a potravinovej bezpečnosti štátu vláda spoľahlivo splnila. Ponuka potravín v množstve, kvalite a sortimente sa plynule zdokonaľuje. V roku 1997 sa vyrobilo toľko jatočných ošípaných, hydiny, jatočného dobytka, zemiakov, zeleniny, koľko bola spotreba. Plus-mínus 1 %. Olejnín sa vyrobilo o 53 % viac, ako sa na Slovensku spotrebuje, a cukru o 20 % viac, mlieka o 10 %, vajec o 3 % a tak ďalej. Do roku 1994 podiel výdavkov obyvateľstva za potraviny zo spotrebných výdavkov narastá. V roku 1995 sa tento vývoj zvrátil. Priemerne ročne klesali výdavky na potraviny o 0,84 %. Tento fakt je pozitívny aj v prospech spotrebiteľov potravín, ale aj v prospech producentov, čo sa často znevažuje. Bol napríklad rozhodujúcim pri rozhodovaní o znížení dane za tzv. zelenú naftu, pri zvyšovaní dotácií a v podobných situáciách. Mimoriadne významnou a dôležitou úlohou bola a je úloha oživenia finančných tokov a rozvoj špecifických agrárnych foriem financovania. Postupne sa zvýšil - od úpadku, ktorý vyvrcholil v roku 1993 - počet ziskových podnikov, ako som už uvádzal, 10-krát a celkovo sa zlepšili ekonomické výsledky takto: Hrubá poľnohospodárska produkcia vzrástla o 36 %, tržby o 27 %, záväzky klesli o 15 %. Zo štátneho rozpočtu bolo na stabilizáciu podmienok hospodárenia poskytnuté v rokoch 1995 - 1998 31 mld. Sk. K oživeniu finančných tokov prispeli aj štátne fondy: podporný fond prevažne formou úverov 5,6 mld., fond ochrany a zveľaďovania pôdy 2,2 mld. a štátny fond trhovej regulácie 3,2 mld., a to väčšinou formou nenávratných dotácií. Bol zvýšený objem finančných prostriedkov na reeskont poľnohospodárskych zmeniek z objemu 1,5 mld. na 3 mld. Sk. Boli vytvorené podmienky Slovenskej záručnej rozvojovej banke za poskytnuté finančné záruky. Vytvorila sa nová úverová linka prostredníctvom japonskej eximbanky a Eximbanky Slovenska, čím sa zabezpečil vyšší objem o 1,5 mld. Rieši sa problém tzv. starého bloku úverov vo väzbe na zákon o revitalizácii podnikov. Schválených bolo zatiaľ 16 projektov v objeme 565 mil. Sk, pričom v roku 1998 pokračujeme s ďalšími projektmi revitalizácie reálne v objeme viac ako 1 mld. Sk. Významným prínosom pre ekonomickú konsolidáciu poľnohospodárstva sú opatrenia v oblasti daňovej politiky. Súhrn daňových úľav za roky 1995 - 1998 je 3,9 mld. K zaktivovaniu finančných tokov v poľnohospodárskej prvovýrobe prispeje už v tohtoročnej žatve aj zákon o skladiskových záložných listoch asi v objeme 2 mld. Sk, podobne zákon o poľnohospodárstve, kde len v časti Promptné platby je možné reálne očakávať oživenie finančných tokov za 1 mld. Sk. Objem investovania v poľnohospodárstve sa postupne zvyšoval z 5,6 mld. na 9,3 mld. za toto volebné obdobie. V oblasti ochrany domácich výrobcov a spotrebiteľov, dámy a páni, bol prijatý celý rad systémových i dodatočných technických opatrení. Ich uplatnením sa v minulom roku zabránilo dovozom potravín, ktoré sami vieme vyrobiť približne za 7 mld. Sk. Je napríklad všeobecne známe, že od jesene 1997 sa na Slovensko nedoviezli žiadne zemiaky a jablká, pokiaľ sa neskonzumovali domáce. Následne za 5 mesiacov tohto roku vývoz vzrástol takmer o 1 mld. a dovozy klesli o viac ako 300 mil. Sk. V rámci riešenia reštitučných nárokov do konca roka 1997 bolo vydané rozhodnutie na vrátenie majetku vo viac ako 80 % prípadov. Spolu bolo oprávneným osobám vrátených takmer 180 000 ha a urbariátom a komposesorátom takmer 75 000 ha. K 31. marcu tohto roka bolo zo 460 podnikov zaradených do privatizácie sprivatizovaných 420, čiže viac ako 92 %. Osobitnú pozornosť, dámy a páni, programové vyhlásenie venuje rozvoju medzinárodných vzťahov a hlavne príprave na vstup do Európskej únie. V oblasti prípravy na prevzatie spoločnej poľnohospodárskej politiky Európskej únie sa modelovo monitorujú a alternujú dosahy prevzatia spoločnej poľnohospodárskej politiky na slovenské poľnohospodárstvo. Vytvorili sme informačnú sieť testovacích podnikov poľnohospodárskeho účtovníctva, rozpracúva sa poľnohospodársky súhrnný účet, bola zriadená Agentúra trhových informácií Slovenska, rozpracúva sa stratégia regionálnej a štrukturálnej politiky, ktorá je v rámci Európskej únie mimoriadne silná. Na ministerstve bolo zriadených 22 pracovných skupín, ich príprava, zaškolenie sa realizuje v rámci projektov Phare a projektov bilaterálnej spolupráce s mnohými krajinami Európskej únie. Na ministerstve pôdohospodárstva bolo tiež zriadené Informačné centrum pre Európsku úniu. Z iniciatívy nášho ministerstva bola do programového vyhlásenia zaradená aj úloha - konsolidácia vedeckého života, a to ako úloha stále viac a viac rastúceho významu. K jej plneniu významne prispela štátna dotačná politika zabezpečujúca zachovanie pôdohospodárstva v horších prírodných podmienkach, ale aj na podporu doplnkových činností, najmä na rozvoj agroturistiky a riešenia miestnych špecifických problémov. Na podporu týchto aktivít sme tiež zriadili Agentúru pre rozvoj vidieka. Zaktivizovali sme v tomto smere 7 rezortných odborných učilíšť a spoločne s ministerstvom kultúry rozvíjame spoluprácu v tejto oblasti v rámci projektov Phare a FAO. V lesnom hospodárstve, dámy a páni, kladne hodnotíme úlohu, že hospodárenie v lesoch sa zabezpečuje podľa lesných hospodárskych plánov vypracovaných príslušnými profesionálnymi inštitúciami. Kým do roku 1994 došlo k zaostávaniu vo výchove mladín prečistkami a prebierkami, v roku 1997 sa prečistky zdvojnásobili, teda zväčšili sa o 50 %, a prebierky o tri štvrtiny, čím sa dosiahol harmonický stav v súlade s hospodárskym plánom. V priebehu tohto volebného obdobia sa postupne dosiahlo hospodárenie v lesoch, pokryté odbornými lesnými hospodármi v rozsahu zákona. Zákonom sa taktiež obmedzilo uplatňovanie holorubného hospodárskeho spôsobu, ktorý sa po roku 1994 znížil o polovicu. Museli sme sa vyrovnať aj s viacerými mimoriadnymi situáciami v lesnom hospodárstve. V lete 1996 napríklad na Horehroní postihla rozsiahla vetrová smršť lesy v rozsahu takmer 3 000 ha. Likvidácia tejto obrovskej kalamity sa úspešne zvládla aj s priamou podporou vlády Slovenskej republiky v objeme 50 mil. Sk. V rokoch 1996 a 1997 sa urobili opatrenia na zlepšenie lesných ekosystémov melioráciami, obnovou lesa, výchovou, leteckými postrekmi v rozsahu takmer 15 000 ha za 115 mil. Sk v lesoch Nízkych Tatier, na Spiši, Orave a Kysuciach. Úloha zalesňovania nelesných pôd nevhodných na poľnohospodárske využitie predpokladá cieľovo dosiahnuť až 5 000 ha zalesňovania ročne. Do konca roku 1997 sa zalesnilo viac ako 3 000 ha. Čiže táto úloha sa neplní v pôvodnom rozsahu. Skončenie privatizácie a reprivatizácie lesnej pôdy sa realizuje úspešne. Do konca roku 1997 bolo vrátené vlastníctvo a užívanie 800 000 ha lesných pozemkov, čo je celých 40 % z celkovej výmery lesov Slovenskej republiky. A do konca roku 1998, dámy a páni, bude reprivatizácia lesov v podstate skončená. Privatizácia štátnych podnikov lesného hospodárstva určených na privatizáciu bola skončená v celom rozsahu. Vo vodnom hospodárstve sa pozornosť sústredila na výstavbu rozhodujúcich čistiarní odpadových vôd, ako v Trnave, Žiari nad Hronom, Prešove atď. V porovnaní so stavom v roku 1994 sa zvýšil počet obcí s verejnými vodovodmi z 1 414 obcí o 400 obcí. Počet obcí s vybudovanou verejnou kanalizáciou sa zvýšil z 334 o 30, a to v rámci akcií budovaných Vodárňami a kanalizáciami. A zo 190 na 281 vzrástol počet čističiek odpadových vôd v obciach, ktoré si obce vybudovali samé alebo taktiež s podporou štátu. V máji 1996 a najmä v júni 1997, dovoľte mi pripomenúť, dámy, páni, sa vyskytli mimoriadne rozsiahle povodne. Vysoká profesionalita, dobrá pripravenosť a koordinácia prác sa preukázala najmä pri zvládnutí osobitne nebezpečnej situácie na rieke Morave a Váhu. Je to aj vďaka veľmi dobre vybudovanému systému vodohospodárskych diel. Zo skúseností minulého roka jednoznačne vyplýva potreba realizovať aj ďalšie plánované viacúčelové vodohospodárske diela. V rámci úlohy výstavby nadradených vodárenských sústav bola dokončená vodárenská nádrž Malinec, Turček, pokračuje výstavba prívodu vody zo Žitného ostrova do oblasti Mochoviec, prívodu vody zo Stariny na úseku Vranov - Trebišov. Na Vodnom diele Gabčíkovo sa dokončovala výstavba stupňa Čuňovo. Do prevádzky bolo uvedené zavodnenie sústavy ramien Dunaja. Boli vybudované ekologické stavby zdravotno-vodohospodárskeho charakteru vo veľkom rozsahu v Dunajskej Lužnej, Hamuliakove, Šamoríne, čistička odpadových vôd v Petržalke a podobne. Slovenská republika preinvestovala na stupni Gabčíkovo za Maďarskú republiku spolu takmer 15 mld. Sk. Keby sa však tak nebolo stalo, dámy a páni, boli by minuloročné povodne spôsobili na južnom Slovensku škody, ktorých rozsah odborníci odhadujú až na 200 mld. Sk. Po vynesení pre Slovenskú republiku priaznivého rozsudku súdneho dvora v Haagu sme dosiahli podpísanie spoločného návrhu rámcovej dohody o zásadách realizácie rozsudku s Maďarskou republikou, ktorú však maďarská vláda nakoniec neprijala. Úloha, ktorú sme mali v oblasti zvyšovania hydroenergetického potenciálu slovenských riek, sa plní. V týchto týždňoch sa odovzdáva do definitívnej prevádzky vodná elektráreň v Čuňove, vodné elektrárne v Žiline a Seliciach. Okrem toho sa hydroenergetický potenciál využíva aj vo viacerých nových malých vodných elektrárňach a spolu s vodnou elektrárňou Gabčíkovo sa takto zvýšil inštalovaný výkon vodných elektrární na Slovensku na 1 300 MW, čo znamená za toto volebné obdobie zvýšenie 2,6-krát. Úloha v prevode vodovodov, kanalizácie a čističiek odpadových vôd do majetku obcí sa realizovala v 42 obciach trenčianskeho regiónu, v 33 obciach komárňanského regiónu a v meste Hlohovec. K dnešnému dňu môžeme povedať, že prakticky 50 % obecných zastupiteľstiev podalo žiadosti o vydanie majetku. Celý proces sa veľmi intenzívne v týchto dňoch realizuje. Vážené dámy, vážení páni, dovoľte mi na záver konštatovať, že takmer všetky predsavzatia vlády Slovenskej republiky z Programového vyhlásenia vlády Slovenskej republiky a nášho rezortu sme úspešne splnili. Samozrejme, že nie všetko bolo presne podľa našich pôvodných predstáv. Sú aj veci, ktoré nás mrzia, ako napríklad pokles stavov dobytka, nízke platy v niektorých zamestnávateľských skupinách v poľnohospodárstve, koncentrácia úpadku hospodárstiev v niektorých regiónoch, ale aj celkový pomalý proces revitalizácie tohto sektora. Čo by nám však najviac pomohlo k dynamickejšiemu napredovaniu, je štandardizácia celkovej trhovej infraštruktúry Slovenska predovšetkým v bankovej, úverovej a úrokovej oblasti. S plnou zodpovednosťou vyhlasujem, že pokiaľ by sa trvalo stabilizovala situácia v úrokovej a úverovej oblasti z pred dvoch rokov, ako to avizoval predvčerom pán guvernér Národnej banky, dve tretiny našich súčasných problémov by sme vedeli zvládnuť vo veľmi krátkom čase a všetky naše odvetvia by boli schopné sa v priebehu niekoľkých rokov zaradiť medzi najvýkonnejšie a najhospodárnejšie v Európe. Znásobila by sa tým účinnosť nášho rezortného inštrumentária, ktoré komplexne rieši globálne problémy odvetvových politík rezortu. V nemalej miere by sa tým tiež poskytla aj satisfakcia pracovníkom v poľnohospodárskej prvovýrobe, ale aj v ďalších odvetviach rezortu za osobné a kolektívne obete, ktoré priniesli pre úspech celkovej transformácie slovenskej spoločnosti, za čo im aj v mene vás z tohto miesta ďakujem. Pani poslankyne, páni poslanci, ďakujem vám za to, že ste aktívne podporili návrhy zákonov a iných dokumentov predložených do Národnej rady Slovenskej republiky vládou Slovenskej republiky, aj za to, že ste sa postavili k problémom nášho rezortu ako k nanajvýš politickým, kde skutočne išlo o veľa. Ďakujem vám ešte raz. Zachovajte nám priazeň aj naďalej.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1083" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1083.p1">Ďakujem, pán minister. Ďalší v poradí je minister dopravy, pôšt a telekomunikácií Slovenskej republiky pán Jasovský.</seg>
            </u>
            <u xml:id="ParlaMint-SK_1998-06-30-t1m49.u1084" who="#JánJasovský.1949" ana="#regular">
               <seg xml:id="ParlaMint-SK_1998-06-30-t1m49.u1084.p1">Vážený pán predseda Národnej rady Slovenskej republiky, vážené pani poslankyne, páni poslanci, v rámci Programového vyhlásenia vlády Slovenskej republiky boli definované aj základné strategické ciele rozvoja rezortu dopravy, pôšt a telekomunikácií. Z nich sú určené priority a k nim bola postavená časová postupnosť. Osobitne sa to vzťahuje na výstavbu diaľnic, na modernizáciu železníc, transformáciu cestnej dopravy, postavenie leteckej dopravy, vytvorenie podmienok na uplatnenie systému kombinovanej dopravy, rozvoj poštových služieb a prestavby telekomunikačných sietí. Spoločným menovateľom pre všetky uvedené systémy rezortu je charakteristická ich úroveň infraštruktúry, ktorá vytvára previazanosť so spoločensko-ekonomickým rozvojom našej republiky v priestore a s jej prepojením na okolitý svet. Z uvedených základných princípov sú odvodené nároky na ich modernizáciu a rozvoj, ktoré určujú rámec potreby finančných prostriedkov úmerných ekonomickým možnostiam štátu. Preto sme po celé obdobie pôsobenia vlády hľadali cesty a utvárali podmienky na zachovanie rovnovážneho stavu našich potrieb na rozvoj celkových možností štátu. Chcem na úvod zdôrazniť, že v rezorte sme nehľadali taký spôsob riešenia, ktorý by potláčal záujmy občanov cez plošné úpravy cestovného a poštových a telekomunikačných poplatkov. Hľadali sme skôr cestu racionalizácie, hospodárnosti, harmonizácie a kompenzácie služieb voči obyvateľom a ostatným užívateľom. Naša snaha prednostne smerovala k nachádzaniu vlastných zdrojov v rezorte a len pri zabezpečovaní náročných infraštrukturálnych projektov sme využívali úverovú politiku. Presadzovaním týchto zásad v rezorte sme venovali zvýšenú pozornosť rozpracovaniu Programového vyhlásenia vlády Slovenskej republiky pre jednotlivé druhy dopráv, pošty a telekomunikácie a hlavne rozvoju ich infraštruktúry. Zo sledovania týchto princípov sme pristupovali k hodnoteniu výsledkov ich realizácie. Takto bola napríklad rozvíjaná činnosť v železničnej doprave, kde v rokoch 1995 až do roku 1998 boli vytvorené vám známe legislatívne podmienky zo zavedenia voľných cien v nákladnej doprave a postavenia železníc na zjednotenie cien v osobnej preprave s ostatnými druhmi dopravy, na umožnenie harmonizácie ako jednej z významných častí dopravnej politiky, ktorej rezort venoval osobitnú pozornosť počas celej činnosti. K tomu bolo smerované aj prijatie základných dokumentov na riešenie tejto problematiky, akým bol napríklad zákon číslo 164/1996 Z. z. o dráhach, novela zákona číslo 258, ktorá riešila úpravu úverových vzťahov, program transformácie a rozvoja železničnej dopravy do roku 2000 a ďalšie. V zmysle legislatívnych noriem bol uvedený do praxe systém každoročného uzatvárania zmluvy o úhrade straty z výkonov vo verejnom záujme v železničnej osobnej doprave. K 1. 1. 1997 bola zavedená nová organizačná štruktúra Železníc Slovenskej republiky založená na divizionálnom riadení. V decembri 1997 bol na rokovanie vlády Slovenskej republiky predložený návrh zákona o Železniciach Slovenskej republiky ako akciovej spoločnosti. Niekoľko slov ku konkrétnym akciám, ktoré sa týkajú železníc. Modernizácia severo-južného ťahu Balt - Jadran je rozpracovaná celkom na 8 konkrétnych akcií, ktoré sú súčasťou aktualizovaného dlhodobého programu rozvoja železničných ciest. Zlepšenie prepravných podmienok západ - východ, vrátane modernizácie prekládkovej stanice Čierna nad Tisou, je súčasťou tiež tohto spomínaného programu. Modernizácia elektrifikácie ťahu Plaveč - Košice-Čaňa bola ukončená v máji 1997, čím je v elektrickej prevádzke celý úsek naprieč republikou smerom Slovenská republika - Poľská republika - Plaveč - Košice-Čaňa, čiže len s hranicou Slovenskej republiky a Maďarskej republiky v celkovej dĺžke 113 km. V rámci železničného prepojenia s Rakúskom bola v máji tohto roku skončená dostavba železničnej trate na našom území vrátane novej železničnej stanice Bratislava-Petržalka s celkovými nákladmi viac ako 900 mil. korún. Železničné napojenie z rakúskej strany bude realizované v blízkej budúcnosti. V oblasti modernizácie a obnovy mobilného parku, najmä vozňov osobnej dopravy, bolo postupne komplexne realizovaných a rekonštruovaných 26 osobných vozňov pre IC vlaky a ďalšie desiatky čiastočných rekonštrukcií osobných vozňov a hnacích vozidiel. V oblasti kombinovanej dopravy boli realizované aktivity najmä na príprave a uzatváraní medzinárodných dohôd o spolupráci. Rezort zabezpečil rozvoj a výrobu špeciálneho košového železničného vozňa práve pre kombinovanú dopravu. Vývoj a výroba tohto vozňa bola realizovaná v Tatravagónke Poprad, pričom do pracovného parku železníc bolo v marci tohto roku dodaných 60 kusov. V rámci podpory programu rozvoja kombinovanej dopravy je vo výstavbe terminál kombinovanej dopravy v Nových Zámkoch. Takisto v súčasnosti prebiehajú rozhovory s Rakúskom na zavedenie prepravy kombinovanej dopravy medzi Viedňou - Bratislavou - Žilinou - Plavcom v smere na Moskvu s tým, že na tejto trase budú odskúšané podmienky prepravy nielen v košových vagónoch, ale aj v ďalších vagónoch typu Talbot. V oblasti cestnej infraštruktúry bola v zmysle prijatého nového variantu komplexného projektu prípravy a výstavby diaľnic na území Slovenskej republiky, schváleného vládou, zabezpečovaná výstavba celej diaľničnej siete. Dynamická príprava týchto stavieb umožnila rozostavať v roku 1996 a 1997 diaľničné úseky na všetkých diaľničných ťahoch. V roku 1996 bol napríklad odovzdaný do užívania diaľničný obchvat mesta Trenčín, v roku 1997 napríklad diaľničný obchvat obce Široké. Výsledky práce budú viditeľné aj v roku 1998, v ktorom sa uvedú do používania ďalšie diaľničné úseky v celkovej dĺžke viac ako 73 km. Budú to rôzne úseky najmä na trase D 2 a D 61 v smere prepojení Bratislava na Ladce. Zároveň vláda Slovenskej republiky rozhodla pred krátkym časom o rozšírení diaľničnej siete v smere na Zvolen a Banskú Bystricu. V roku 1998 sa uvedú do užívania tiež privádzače v Nitre, Trenčíne, Nemšovej. Rozostavané sú privádzače v Žiline, Košiciach a Púchove. Súčasná rozostavanosť je na takom stupni a je v harmonograme postupu prác zárukou, že všetky tieto stavby budú uvedené do používania ešte v roku 1998. Cesty, to nie sú len diaľnice, sú to aj cesty s tzv. medzinárodnou prevádzkou, tzv. E-cesty, kde napríklad bol sprejazdnený úsek vo Veľkom Mederi, obchvat Serede, Zvolena, preložka cesty pri Dubnej skale a celková rekonštrukcia viac ako 300 km krytov vozoviek. Na ostatných cestách boli realizované ďalšie preložky ciest napríklad v Myjave, Lučenci, Spišskej Novej Vsi. Bol sprejazdnený úsek v Liptovskom Mikuláši, úsek Huncovce - Kežmarok a ďalšie. Rozostavané sú úseky ciest obchvatov Novej Bane, Žarnovice. Boli začaté stavby ciest k rôznym hraničným priechodom. V záverečnej fáze prípravy sú stavby obchvatov v Oravskom Podzámku a Tornali. Na zabezpečenie stability zdrojov Štátneho fondu cestného hospodárstva bol v tejto súvislosti pripravený aj návrh novely cestného zákona. V roku 1996 bol v oblasti autobusovej dopravy prijatý zákon číslo 168 o cestnej doprave, vyhláška ministerstva dopravy, pôšt a telekomunikácií v tejto súvislosti, ktorou sa vykonáva daný zákon, a ďalšie. Uvedeným zákonom boli presunuté právomoci v oblasti autobusovej dopravy na regióny a obce a vytvorili sa legislatívne podmienky na systém poskytovania neinvestičných dotácií prevádzkovateľom pravidelnej autobusovej dopravy vo verejnom záujme. V záujme zmiernenia kritického stavu v technickej základni štátnych podnikov SAD ministerstvo dopravy, pôšt a telekomunikácií vyhlásilo rezortný program, ktorý dlhodobo rieši obnovu autobusového parku SAD. Jeho vykonávateľmi sú Poštová banka, Dopravná banka a Slovenská záručná banka. To znamená, že ministerstvo pripravilo zdroje na bonifikáciu komerčných úverov pre štátne podniky SAD na nákup a výrobu cca 90 autobusov z domácej výroby v Slovbuse Nové Mesto nad Váhom, v Liaze Zvolen a Lučenci. Okrem toho Slovensko privezie celkom 51 kusov autobusov v rámci salda klíringového účtu medzi Slovenskou a Českou republikou, tiež na obnovu vozového parku. Ministerstvo dopravy, pôšt a telekomunikácií počíta s riešením obnovy autobusového parku aj v pripravovanom návrhu rozpočtu na rok 1999. V oblasti civilného letectva bolo zabezpečené vytvorenie podmienok na zapojenie Bratislavy a Košíc do medzinárodnej siete pravidelných leteckých liniek. Od roku 1993 sa Slovenská republika stala členom všetkých medzinárodných, medzivládnych organizácií civilného letectva a v rámci realizácie programu reštrukturalizácie Správy letísk Slovenskej republiky prebieha prípravná práca transformácie letísk. Od 1. 5. 1998 začal vykonávať pravidelnú leteckú prepravu národný letecký dopravca. V súčasnosti sme z deblokácie z Ruskej federácie priviezli tri lietadlá, štvrté lietadlo je na ceste. Medzi hlavné legislatívne úlohy by som chcel spomenúť tiež známu skutočnosť, kde vďaka vám bol prijatý zákon Národnej rady Slovenskej republiky o civilnom letectve. Niekoľko slov stručne k oblasti vodnej dopravy. Tu bola uskutočnená transformácia Slovenskej plavby dunajskej k 1. 1. 1997. Treba však povedať, že v súlade s programovým vyhlásením vlády v záujme zachovania verejného charakteru prístavov pozemky prístavu zostali vo vlastníctve štátu. V rámci pripravovanej realizácie splavnenia Váhu bola Vážska vodná cesta zaradená do zoznamu európskych vodných ciest medzinárodného významu ako hlavná vodná cesta E 81 s predpokladaným prepojením na rieku Odru. Uvedením Vodného diela Selice začala obmedzená prevádzka nákladnej plavby už na tejto spomínanej rieke. Takisto v 1. polroku 1998 sa začala skúšobná plavebná prevádzka aj na Vodnej ceste Bodrog. Na úseku pošty bolo zabezpečené vypracovanie projektu rozvoja poštovej služby do roku 2000. Jeho cieľom a jeho realizáciou bude optimalizácia poštovej siete, automatizácia poštových operácií, vytvorenie systému informačnej siete, zavedenie nových špičkových technológií, zvýšenie kvality poštovej služby vzhľadom na rýchlosť, spoľahlivosť a bezpečnosť. Slovenská pošta uskutočnila slušný cieľ, keď v minulom roku uskutočnila automatizáciu priehradkových operácií celkom na 205 poštách, ktoré zabezpečujú až 80 % z celkového objemu výkonov pošty. Pokračujú ďalšie práce v Slovenskej pošte v súvislosti s plošným využitím systému riadenia peňažných tokov. Je pripravený plán logistiky. Začala sa rekonštrukcia dvoch automatických triediacich liniek v Bratislave a Košiciach. Súbežne s riešením týchto rozvojových projektov sa uskutočňujú aj zámery v oblasti stratégie ľudských zdrojov. Treba konštatovať, že Slovenská pošta poskytuje služby na vysokej úrovni kvality bez dotácie štátu s regulovanými cenami. V oblasti telekomunikácií bolo riadenie tiež pomocou Telekomunikačného projektu II. V roku 1997 bolo ukončené televízne vysielanie v druhom televíznom pásme. Rozvoj je zameraný na digitalizáciu telekomunikačnej siete zavádzaním nových technológií. V období rokov 1995 - 1998 pre zaujímavosť bolo v tejto oblasti preinvestovaných viac ako 28 mld. Sk. Takisto ukazovatele: hustota hlavných telefónnych staníc vzrástla na 27 % oproti 20 % v roku 1995, digitalizácia telefónnej siete sa zvýšila z 25 % v roku 1995 na 50 % v roku 1998. Významný podiel na dodávkach tejto techniky má slovenská firma Alcatel Liptovský Hrádok. V roku 1997 sa začala prevádzka mobilnej rádiovej siete v systéme GMS. Počet zákazníkov všetkých mobilných sietí ďaleko prevýšil všetky očakávania. Treba povedať, že v hustote 7,9 mobilných účastníkov na 100 obyvateľov sme predstihli všetky krajiny strednej a východnej Európy. Telekomunikácie zohrávajú v súčasnosti významnú a rozhodujúcu úlohu pri podpore a vytváraní informačnej spoločnosti, do čoho sa ministerstvo dopravy, pôšt a telekomunikácií významne zapája. Vážený pán predseda Národnej rady, vážené pani poslankyne, páni poslanci, veľmi stručne spomeniem, že naše ministerstvo sa podieľalo pri spracúvaní územných plánov veľkých územných celkov jednotlivých krajov. Ministerstvo dopravy, pôšt a telekomunikácií takisto spolupracovalo pri všetkých realizáciách rozvojových programov verejných prác a ďalších. V rámci členstva v medzinárodných organizáciách naše ministerstvo zabezpečovalo spoluprácu s 12 medzivládnymi a 14 mimovládnymi organizáciami. V rámci národného programu zabezpečujeme aktívnu činnosť v oblasti rôznych pracovných skupín v dopravnej politike, v telekomunikáciách a v ďalších. V rokoch 1995 až 1998 bolo v rámci spolupráce schválených vládou Slovenskej republiky a podpísaných zahraničnými partnermi celkom 26 medzinárodných dohôd najmä v oblasti leteckej, cestnej, železničnej, kombinovanej dopravy, ako aj ďalšie dohody o spolupráci a vzájomných vzťahoch v oblasti dopravy, 5 dohôd je pred podpísaním so zahraničným partnerom. Vážený pán predseda Národnej rady, vážené pani poslankyne, vážení páni poslanci, zároveň mi dovoľte v závere zdôrazniť, že prijaté zásadné dokumenty a priority rozvoja rezortu dopravy, pôšt a telekomunikácií, ktoré boli realizované v zmysle programového vyhlásenia vlády, sledujú cieľ v relatívne krátkom časovom horizonte zabezpečiť kvalitu poskytovaných služieb porovnateľnú s európskym trendom rozvoja dopravy, pôšt a telekomunikácií. Myslím, že tak vytvárame kvalitatívne a kvantitatívne predpoklady na integráciu a akceptovanie Slovenskej republiky ako rovnocenného partnera Európskej únie. Zároveň by som chcel v závere poďakovať Národnej rade Slovenskej republiky za spoluprácu a za prijatie všetkých zákonných noriem, ktoré sa týkali tohto rezortu a ktoré napomohli zvyšovaniu kvality poskytovaných prác tohto rezortu. Zároveň by som chcel z tohto miesta poďakovať všetkým tým skoro 130 000 pracovníkom, ktorí v rezorte pracujú, za kvalitnú a dobrú prácu, ktorú odviedli v predchádzajúcom období. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1085" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1085.p1">Ďakujem pekne, pán minister. Ďalší v poradí je minister výstavby a verejných prác Slovenskej republiky pán Ján Mráz. Prosím, pán minister.</seg>
            </u>
            <u xml:id="ParlaMint-SK_1998-06-30-t1m49.u1086" who="Mráz, J." ana="#regular">
               <seg xml:id="ParlaMint-SK_1998-06-30-t1m49.u1086.p1">Vážený pán predseda Národnej rady Slovenskej republiky, členovia vlády Slovenskej republiky, milé pani poslankyne, vážení páni poslanci, v apríli tohto roku Ministerstvo výstavby a verejných prác Slovenskej republiky naplnilo tretí rok svojej existencie. Za toto obdobie z niekoľkých úst vyšli hlasnejšie i tichšie vyhlásenia, žiaľ, bez analytických podložení o neopodstatnenosti tohto orgánu. Na druhej strane početná laická verejnosť, ale i významné osobnosti politického i profesionálneho zastúpenia svojimi prístupmi, námetmi, úvahami, vyhláseniami dávajú jasne najavo svoje opačné stanovisko. Som rád, že mnohí aj tu z prítomných prejavovali priazeň i podporu nášmu ministerstvu, ktorému ste ukladali a od ktorého ste očakávali predovšetkým legislatívnymi i riadiacimi normami zabezpečovať a vytvárať podmienky a predpoklady najmä na oživenie stavebníctva, ale predovšetkým na rozbehnutie utlmenej bytovej výstavby. Dovoľte mi, milé dámy, vážení páni, aby po nutnom pripomenutí si počiatkov znovuzriadenia rezortného ministerstva pre odvetvie stavebníctva som sa poďakoval v mene svojom i v mene rodiny stavbárov predovšetkým predsedovi Združenia robotníkov Slovenska a podpredsedovi Národnej rady Slovenskej republiky pánu Jánovi Ľuptákovi a taktiež predsedovi vlády Slovenskej republiky pánu Vladimírovi Mečiarovi, ktorí majú podstatný podiel na znovuzriadení Ministerstva výstavby a verejných prác Slovenskej republiky, za vznik tohto ministerstva. Ďakujem im. A pri tejto príležitosti ďakujem aj všetkým tým poslancom Národnej rady, členom vlády Slovenskej republiky, ale aj všetkým ostatným, ktorí nám v počiatkoch, ale i v ďalšom období poskytovali a poskytujú podporu, spoluprácu, dobré rady a dôveru. Po tomto osobnom vyznaní mi dovoľte pristúpiť ku kľúčovým obdobiam a úlohám, ktoré boli a sú rozhodujúcimi ohnivkami reťaze činnosti a výsledkov našej práce. Práca ministerstva výstavby a verejných prác v rokoch 1995 - 1998 sa zameriavala na splnenie úloh, ktoré predstavujú na úseku výstavby a verejných prác dôležitú časť splnenia cieľov Programového vyhlásenia vlády Slovenskej republiky. Oblasti, v ktorých ministerstvo výstavby a verejných prác kompetentne a aktívne pôsobilo, možno ohraničiť takto: zdokonaľovanie systému prípravy a realizácie verejných prác a verejného obstarávania, vytváranie legislatívnych, organizačných i finančných podmienok na rozvoj bývania, zabezpečenie rozvoja výstavby a stavebníctva, iniciovanie a vytváranie podmienok na rozvoj spolupráce v rámci európskej integrácie, zabezpečovanie rozvoja dvojstrannej a mnohostrannej medzinárodnej spolupráce a nie v poslednej miere udržiavanie a oživovanie ostatných stavebných kapacít. Prijatými všeobecne záväznými normami, novelami príslušných noriem a spracovanými koncepciami a programami sme cielili predovšetkým na oživenie stavebníctva a najmä bytovej výstavby, na navrhovanie i zabezpečovanie foriem jej financovania, na uspôsobovanie legislatívy s legislatívou Európskej únie, na certifikáciu špecializovaných prác i stavebných výrobkov, na garantovanie odbornej spôsobilosti, na zatepľovanie a úsporu energií a podobne. Vážené pani poslankyne, vážení páni poslanci, jedna z ťažiskových úloh ministerstva bola od počiatku úloha - spracovať program verejných investícií na základe rozvojových programov jednotlivých rezortov a určiť priority ich realizácie. V súčasnosti je táto skupina úloh zabezpečovaná spracúvaním rozvojových programov priorít verejných prác na trojročné obdobie každoročne aktualizovaných a predkladaných na rokovanie vlády Slovenskej republiky. Programy zahŕňajú rozhodujúce stavby podmieňujúce ďalší hospodársky a sociálny rozvoj Slovenska. V tejto oblasti značný podiel zohráva program dostavby diaľničnej siete na Slovensku, ale aj rozvoj výstavby bytov. Jedným z hlavných nedostatkov investičnej výstavby vo sfére verejných prác, na ktorý poukazuje ich doterajšie vyhodnocovanie, je v súčasnosti zvyšovanie rozostavanosti, a tým i umŕtvovanie finančných prostriedkov, z čoho rezultuje zvyšovanie nákladovosti a v konečnom dôsledku zdražovanie samotných investícií. Pri vypracovaní návrhu aktualizovaného rozvojového programu priorít verejných prác na roky 1998 až 2000 sme sa zamerali na odstránenie uvedených nedostatkov hlavne dôsledným posudzovaním opodstatnenosti začínania nových stavieb. Týmto postupom sa dosiahne postupné znižovanie rozostavanosti v roku 1998 o 25 mld. Sk, v roku 1999 o 39 mld. Sk a v roku 2000 o 93 mld. Sk. S cieľom vytvoriť podmienky na oživenie investičnej výstavby sme našu pozornosť venovali predovšetkým na čo najširšie využitie mimorozpočtových zdrojov. Z celkového objemu 179 mld. Sk - uvažovanom v rozvojom programe priorít verejných prác na roky 1998 až 2000 - mimorozpočtové zdroje predstavujú zhruba 74 %. Na nápravu nedostatkov v príprave a realizácii stavieb naše ministerstvo pripravilo a Národná rada Slovenskej republiky schválila zákon o verejných prácach, ktorý okrem toho, že ustanovuje aj inštitút štátnej expertízy, jeho hlavným poslaním je skvalitniť systém prípravy, realizácie a vyhodnocovania investičných projektov. Ďalšou úlohou ministerstva bolo novelou zákona o verejnom obstarávaním zracionalizovať tento proces, sprísniť dohľad nad uplatňovaním tohto zákona a posilniť represívny prvok pri zistení porušení tohto zákona. Prijatím tejto novely sa realizovala požiadavka najmä na zvýšenie transparentnosti procesu verejného obstarávania, na prideľovanie verejných objednávok spôsobilým uchádzačom plniacim si záväzky voči štátu, obciam a poisťovniam a na splnenie prvej etapy aproximácie práva s právom Európskej únie v oblasti verejného obstarávania. Výsledky aplikácie novelizovaného zákona o verejnom obstarávaní preukázali, že v roku 1996 bola vykázaná úspora predpokladaných nákladov obstarávaných tovarov, služieb a verejných prác vo výške 1 352 mil. Sk. Ministerstvo výstavby a verejných prác spracovalo aj návrh zákona o koncesnom obstarávaní, ktorý upravuje postup pri výbere zmluvného partnera na získanie verejnoprospešných stavieb do majetku štátu alebo obce. Potreba úpravy režimu obstarávania verejnoprospešných stavieb zo súkromných finančných prostriedkov vyplynula z toho, že platné zákony s týmto spôsobom obstarávania nepočítali a neupravujú ho. Účelom tejto právnej úpravy je urýchliť výstavbu verejnej infraštruktúry Slovenskej republiky s využitím predovšetkým súkromného kapitálu. Aj keď zabezpečenie bývania sa stáva vecou občana, štát sa nezbavil spoluzodpovednosti za riešenie problému a cieľom je programové zvyšovanie výstavby bytov. V koncepcii štátnej bytovej politiky schválenej v novembri 1995 bolo jednoznačne formulované postavenie štátu, obce a občana. V úrovni štátu sa úlohy zameriavajú najmä na oblasť legislatívnych noriem a ekonomických nástrojov pre oblasť bývania. V polohe obcí sa v rámci celkovej zodpovednosti za rozvoj spravovaného územia považuje príprava a zainvestovanie pozemkov technickou infraštruktúrou a účasť na riešení niektorých foriem bývania najmä pre sociálne slabšie skupiny obyvateľstva. Sme si vedomí toho, že aj keď sa zodpovednosť za obstaranie vlastného bývania preniesla na občana, štát a obce mu na to musia vytvárať vhodné podmienky. Prvé výsledky, ktoré sú dôsledkom pôsobenia parciálnych opatrení prijatých najmä v oblasti legislatívy a dostupnosti finančných zdrojov, sa už dostavili zastavením poklesu bytovej výstavby a v postupnom zvyšovaní aktivity investorov, či už ide o fyzické, alebo právnické osoby. V tejto súvislosti treba otvorene zaujať postoj, že dynamika rastu bytovej výstavby v budúcom období bude závisieť od ďalších krokov, ktoré sa uskutočnia v oblasti legislatívy, ale aj od postupného rastu disponibilných finančných zdrojov štátu, ktoré sa do oblasti bývania účelovo nasmerujú. V súčasnosti máme na ministerstve rozpracovaných viacero návrhov zákonov a vládnych nariadení, ktoré by mali riešiť aktuálne požiadavky hlavne pri rozvoji výstavby nájomných bytov, v diferencovanom prideľovaní prostriedkov zo Štátneho fondu rozvoja bývania, ale aj ďalšie. Žiaľ, tieto už v tomto funkčnom období s najväčšou pravdepodobnosťou nebudú môcť byť schválené. Za rozhodujúcu úlohu ministerstvo v hodnotenom období považovalo zabezpečiť a oživiť bytovú výstavbu v zmysle Programového vyhlásenia vlády Slovenskej republiky, kde sa uložilo novou výstavbou pokryť potrebu bytov na zabezpečenie stanoveného cieľa, udržať v roku 2000 minimálne kvantitatívnu úroveň bývania dosiahnutú pri sčítaní v roku 1991, t. j. 307 bytov na 1 000 obyvateľov na Slovensku. Vláda Slovenskej republiky na svojom zasadnutí 21. 11. 1995 prerokovala a schválila koncepciu štátnej bytovej politiky do roku 2000, v ktorej boli aktualizované návrhy postupov v oblasti bývania na Slovensku v nadväznosti na Programové vyhlásenie vlády Slovenskej republiky. Napriek tomu, že kompetencie v oblasti bývania sú rozdelené medzi viaceré ústredné orgány štátnej správy, podarilo sa v priebehu rokov 1995 - 1998 prijať viaceré legislatívne úpravy a súčasne zabezpečiť zo zdrojov štátu prostriedky na rozvoj bývania, ktoré prispeli k zastaveniu poklesu bytovej výstavby a od roku 1996 aj k jej oživeniu. Zatiaľ čo v roku 1995 bolo začatých cca 4 000 bytov, v roku 1997 už bolo začatých 12 844 bytov a dokončených v roku 1995 6 100 bytov, v roku 1997 7 172 bytov. Tak z pohľadu porovnávania období 1. polroka nám štatistika dáva optimistický trend v začínaní a dokončovaní bytov z posledných rokov. Keď v 1. polroku 1996 bolo začatých 2 811 bytov, v roku 1997 už 4 480 bytov, ale za 1. polrok 1998 už 8 147 bytov a dokončených 2 680, 2 730 a v 1. polroku tohto roku 3 522 bytov. Na základe uvedených čísel a celkového vývoja v bytovej výstavbe hlavne za rok 1997 a 1. polrok 1998 je možné reálne očakávať v roku 1998 začatie minimálne 16 000 až 17 000 bytov a dokončenie 10 000 až 12 000 bytov, v roku 1999 začatie minimálne 20 000 až 21 000 bytov a dokončenie 14 000 až 16 000 bytov. Tieto čísla ukazujú, že začínajú pozitívne pôsobiť ekonomické nástroje štátu prijaté na podporu bývania, čím sa napĺňa už spomínaná časť programového vyhlásenia vlády, ktorá stanovuje do roku 2000 vybavenosť bytmi na úrovni 307 bytov na 1 000 obyvateľov. Uvedené fakty potvrdzujú jasnú koncepciu vlády v tejto oblasti a v systémovom prístupe pri jej napĺňaní. Osobitnou úlohou v oblasti bývania je zabezpečiť konkrétnu podporu nielen rozvoju novej výstavby zameranej na sociálne slabšie vrstvy obyvateľstva, telesne postihnutých, bezdomovcov, osamelých starých ľudí a podobne, ale aj zlepšenie stavu existujúceho bytového fondu a dokončovanie rozostavaných stavieb bývalej komplexnej bytovej výstavby. V rokoch 1995 a 1996 sa z prostriedkov štátneho rozpočtu dokončili napríklad domy dôchodcov a domy s opatrovateľskou službou v Pezinku, Hurbanove, Tlmačoch a podobne. Taktiež sa podporovala výstavba bytových domov pre telesne ťažko postihnutých občanov, ktoré boli postavené v Liptovskom Mikuláši, Martine, Čadci a podobne. Z prostriedkov Fondu národného majetku sa v rokoch 1996 až 1998 podporovalo dokončovanie stavieb technickej vybavenosti, ktorá podmieňuje užívanie bytových objektov a stavby občianskej vybavenosti, najmä základné školy rozostavané tiež v systéme bývalej komplexnej bytovej výstavby. Za obdobie rokov 1996 - 1998 bolo z týchto prostriedkov na Slovensku ukončených 179 učební základných škôl, ďalej rekonštrukcia historicky cenných bytových objektov zapísaných v programe UNESCO. Na tieto účely sa v roku 1996 použila 1 mld. Sk, v roku 1997 2 mld. a v roku 1998 sa financuje program v objeme 1,5 mld. korún, čiže 4,5 mld. Sk. V tejto súvislosti nemožno obísť v našich domácich podmienkach novú úlohu, a to zabezpečenie financovania najmä bytovej výstavby formou hypotékových úverov s primerane dlhým časom, počíta sa zhruba 20 rokov, pričom štát uhradí časť úrokov zo štátneho rozpočtu. Zákonom o bankách boli vytvorené základné legislatívne podmienky na hypotékové úverovanie. Následne 4. júla 1997 bolo udelené prvé povolenie na vykonávanie takýchto obchodov pre Všeobecnú úverovú banku. Koncom roku 1997 boli udelené aj ďalšie povolenia pre Slovenskú sporiteľňu, a. s., Bratislava a pre Hypo banku, a. s., Bratislava. Schválením zákona o Štátnom fonde rozvoja bývania bol zavedený systém poskytovania úhrady časti úrokov z hypotékových úverov z prostriedkov Štátneho fondu bývania, ktorý je svojimi finančnými vzťahmi napojený na štátny rozpočet. Pre ich lepšie uplatnenie a pre ich dostupnosť širším skupinám obyvateľstva sa v súčasnosti pripravuje ďalšia novela zákona o bankách, v rámci ktorej bude riešený systém priamej štátnej podpory na hypotékové úvery a rozšírenie zdrojov na ich poskytovanie. Po počiatočných skúsenostiach zo zabezpečovania financovania na podporu bytovej výstavby sme hľadali a vytvárali systém na financovanie bytovej výstavby aj pre obyvateľov s nižšími príjmami. Zákonom o Štátnom fonde rozvoja bývania, jeho vykonávacími predpismi bol vytvorený systém na podporu bytovej výstavby. Tento štátny fond po naakumulovaní dostatočného objemu prostriedkov sa stane nezávislý od štátneho rozpočtu, a tým sa vlastne stane aj plne autonómnym. Novelou zákona a jeho vykonávacích predpisov v roku 1997 sa upravilo poskytovanie zvýhodnených foriem a druhov podpory pre občanov s nízkymi príjmami, pre mladých a pre ťažko telesne postihnutých občanov. Tieto zvýhodnené podpory spočívajú v poskytovaní dlhodobých úverov s lehotou splatnosti až 30 rokov vo výške až 500 000 korún pri mimoriadne nízkej úrokovej sadzbe 3 %, resp. 1 %, pre občanov s nízkymi príjmami a pri nenávratných príspevkoch vo výške až 150 000 korún, pre mladých občanov, resp. pre ťažko telesne postihnutých občanov ďalší príspevok až do výšky 50 000 Sk. Na poskytnutie podpory boli v rokoch 1996 - 1998 vyčlenené verejné prostriedky takto: v roku 1996 800 mil. korún, v roku 1997 1 260 mil. korún a v roku 1998 už 3 370 mil. korún. Z týchto prostriedkov sa v týchto dňoch prekročila hranica vybavenia 10 000 žiadostí. V rozhodujúcej miere zhruba 90 % bola podpora poskytnutá na výstavbu bytov pre mladých občanov a občanov s nízkymi príjmami. Nezanedbateľnou súčasťou doplnkového zdroja financovania bytovej výstavby sú finančné prostriedky zo štátneho rozpočtu vyčlenené formou štátnej prémie k stavebnému sporeniu, ktoré v roku 1998 predstavujú 3 260 mil. Sk, a taktiež prostriedky vyčlenené z Fondu národného majetku vo výške 1,5 mld. Sk, čo znamená, že na podporu rozvoja bytovej výstavby boli vyčlenené na rok 1998 štátne prostriedky spolu vo výške 8 130 mil. Sk. Vláda oživením investičnej výstavby a vytváraním podmienok na export stavebných kapacít a prác podporuje rozvoj odvetvia stavebnej výroby. Zvýšením finančných dotácií na bytovú výstavbu a získavaním zahraničných úverov na diaľničnú a vodohospodársku výstavbu došlo k oživeniu investičnej výstavby najmä u nás doma. V porovnaní s rokom 1996 vzrástla stavebná produkcia v roku 1997 v stálych cenách roku 1995 o 9,2 % a tomu zodpovedal i rovnaký rast produktivity práce. Podiel stavebníctva na hrubom domácom produkte vzrástol zo 4,7 % roku 1996 na 5,3 % v roku 1997 a v roku 1998 sa predpokladá 5,8 %. Stav pracovníkov v odvetví stavebníctva z 300 000 v roku 1989 klesol do roku 1995 na necelých 150 000. V roku 1997 bol už ale prvýkrát zaznamenaný nárast zhruba o 1 100 zamestnancov. Osobitnou oblasťou hodnotenia je oblasť exportu. Na podporu exportu stavebných prác a kapacít sa vytvárajú podmienky, najmä v severných oblastiach, financovaním a poisťovaním úverov zriadením Eximbanky a dcérskej VÚB v Moskve, zriadením bratislavského Stredoeurópskeho regionálneho zastupiteľstva Federálneho licenčného centra pri Štátnom výbore Ruskej federácie pre bytovú výstavbu a stavebnú politiku na území Slovenskej republiky, činnosťou zmiešaných medzivládnych komisií a pracovných skupín pre spoluprácu v stavebníctve s dôrazom na spoluprácu so štátmi bývalého Sovietskeho zväzu a bývalej Zväzovej federatívnej republiky Juhoslávie. V tejto súvislosti treba poznamenať, že v oblasti vývozu stavebných prác zaznamenávame sústavný pokles vyjadrený indexom v cenách bežného roka 93,7. O príčinách vieme a snažíme sa ich riešiť. Na druhej strane je ale potešiteľné, že, naopak, vo vývoze stavebných materiálov predovšetkým do východoeurópskych krajín, najmä keramických obkladov a dlažieb, cementu a žiaruvzdorných materiálov, pretrváva sústavný dopyt, ktorý predstavuje pri jednotlivých komoditách medziročný rast vo frankocenách medzi 110 až 118 %. Nezanedbateľnou úlohou hodnoteného obdobia bolo navrhnutie a zrealizovanie programov úspor v spotrebe energie v budovách. Úspora a spotreba energie v budovách bola pripravená Ministerstvom výstavby a verejných prác Slovenskej republiky a podporovaná vládou cez tieto postupové kroky: Program zatepľovania a odstraňovania statických nedostatkov bytových domov postavených najmä v panelových technológiách. Zatepľovanie spájané s odstraňovaním statických nedostatkov a stavebné úpravy bytových a rodinných domov vrátane programu obnovy bytového fondu ako účelové podpory financované cez Štátny fond rozvoja bývania. Zatepľovanie nadstavbami podkrovných bytov spojené s výhodami, že je vyriešený jednak pozemok, občianska vybavenosť, technická infraštruktúra, rieši sa problém plochých striech a podobne. Celkove bolo za roky 1992 - 1997 zrealizované zateplenie 10 930 bytov pri poskytnutej štátnej dotácii vo výške 541 mil. Sk. V rámci programov úspor energie okrem spomenutého Programu dodatočného zatepľovania a odstraňovania nedostatkov bytových domov vypracovalo naše ministerstvo Program úspor energie v budove na obdobie do roku 2000 s výhľadom do roku 2010. Na podporu programu úspory energie sa realizovali pilotné projekty, kde sa meraním overila úspora energie o 30 až 50 %. Do budúcnosti sa počíta s rozšírením programov úspor na celý fond budov s tým, že sa bude rozširovať úplnosť obnovy budov. Ministerstvo výstavby a verejných prác Slovenskej republiky zabezpečovalo aj harmonizáciu štátnych technických noriem v oblasti stavebníctva s normami Európskej únie. Prenesenie smernice Európskej únie do práva Slovenskej republiky sme chápali ako východisko splnenia úlohy a presadili sme prevzatie smernice do zákona o stavebných výrobkoch v rámci Programu aproximácie práva Slovenskej republiky s právom Európskej únie, ktorý Národná rady Slovenskej republiky schválila vo februári tohto roka. V oblasti výstavby a stavebníctva je ťažiskom preberanie európskych noriem najmä na navrhovanie stavebných konštrukcií. Osobitným blokom úloh si Ministerstvo výstavby a verejných prác Slovenskej republiky stanovilo dobudovať systém autorizovaných skúšobní pre oblasť strojov, zariadení, výrobkov a materiálov používaných vo výstavbe a presadiť urýchlenú certifikáciu systémov akosti stavebných podnikov v súlade s pravidlami Európskej únie. Ministerstvo výstavby a verejných prác Slovenskej republiky ako ústredný orgán štátnej správy zabezpečovalo aj nevyhnutné procesy v odvetví stavebníctva na vstup Slovenskej republiky do európskej integrácie. V tejto súvislosti sme pre túto oblasť spracovali tieto materiály: Koncepcia integrácie Slovenskej republiky do Európskej únie v podmienkach Ministerstva výstavby a verejných prác Slovenskej republiky, Predpokladané dosahy integrácie Slovenskej republiky do Európskej únie v podmienkach rezortu výstavby a verejných prác, Rezortný program na zosúladenie systému legislatívnych opatrení Európskej únie s legislatívnymi normami, ktoré zastrešuje Ministerstvo výstavby a verejných prác Slovenskej republiky. V oblasti mnohostrannej spolupráce sa pracovníci ministerstva zúčastňovali na rokovaniach a podieľali sa na spolupráci s orgánmi a výbormi predovšetkým Európskej únie, ako napríklad pri vypracovaní štúdie o vývoji ekonomiky Slovenskej republiky na vypracovanie memoranda. Nadviazala sa spolupráca v rámci Spoločného výboru Slovenskej republiky a Európskej únie v problematike o verejnom obstarávaní. Aktivity Ministerstva výstavby a verejných prác Slovenskej republiky sa opierajú o 16 taríf pracovných skupín. Je zastúpené v pracovnej skupine na obnovu a rozvoj Bosny, Hercegoviny a Chorvátska. Zástupcovia ministerstva sa od roku 1995 pravidelne zúčastňujú konferencií OSN a zasadnutí plenárnych medzinárodných pracovných skupín Výboru pre ľudské sídla zameraných na stratégiu, realizáciu, koncepciu obnovy miest a modernizáciu bývania a podieľajú sa na prácach v jednotlivých skupinách. V oblasti dvojstrannej spolupráce s inými krajinami sme sa orientovali na rozvoj bilaterálnych vzťahov s čo najširším spektrom štátov sveta. Ide predovšetkým o oblasti: Európska únia, USA a Kanada, štáty bývalého Sovietskeho zväzu, balkánske štáty, Blízky východ. Z krajín Európskej únie je uzatvorená dohoda o spolupráci s Francúzskom, čulé kontakty sú najmä so Spolkovou republikou Nemecko, Holandskom, Rakúskom, ale aj s ďalšími krajinami. Rozsiahla je i spolupráca s Ruskou federáciou, Ukrajinou a Bieloruskom. So všetkými uvedenými krajinami sú uzatvorené dohody o spolupráci rezortov. Čulé styky sú aj s oblasťou Balkánu, Chorvátskom, Juhoslovanskou zväzovou republikou, Rumunskom, kde sa postupne vytvára možnosť spolupráce pri odstraňovaní následkov občianskej vojny. Zaujímavé je teritórium Iránu, Spojených arabských emirátov, Sýrie, kde sa dosiahla úspešná prezentácia. So Sýriou bola taktiež uzatvorená dohoda o spolupráci. Konkrétne dohody boli uzatvorené aj s rezortnými ministerstvami Čínskej ľudovej republiky a Kuby. Kontakty boli nadviazané aj s Vietnamom. Významným podujatím boli už dva ročníky Fóra ministrov stavebníctva, ktoré sme organizovali v rokoch 1997 a 1998 pri príležitosti organizovania veľtrhu CONECO. V uplynulých rokoch malo Ministerstvo výstavby a verejných prác Slovenskej republiky informačné a konzultačné stánky na stavebných veľtrhoch v Lipsku, Berlíne, Mníchove, Brne, Moskve, Izmire a ďalších. Naše ministerstvo organizovalo aj celý rad medzinárodných konferencií a seminárov, ktoré boli hodnotené pozitívne. V učňovskom školstve a v stredných odborných školách, ktorých zriaďovateľom je Ministerstvo výstavby a verejných prác Slovenskej republiky, sme si uložili cieľ - dosiahnuť popri dosiahnutí vzdelanostnej úrovne vysokú remeselnú zručnosť a odbornú pripravenosť absolventov. Riešili sme aj systém zriaďovania a financovania stredných odborných učilíšť a učňovských škôl v koordinácii s Radou hospodárskej a sociálnej dohody. Vážené pani poslankyne, vážení páni poslanci, pridelený časový limit mi dovolil len v zhustenej podobe prezentovať výsledky práce nášho ministerstva. V hodnotenom období sme, samozrejme, spracovali množstvo analytických materiálov, ktoré projektujú cesty nasledujúceho obdobia. Zostávajú aj rozpracované návrhy riešení, ktoré bude potrebné zrealizovať, aby odvetvie stavebníctva malo dostatočný rozmer na podiele na tvorbe hrubého domáceho produktu, ale aj pri zvyšovaní štandardov našich stavieb. V úvode svojho vystúpenia som uviedol, že Ministerstvo výstavby a verejných prác Slovenskej republiky v apríli naplnilo tretí rok svojej existencie. Naša realizačná cesta bola voči iným rezortom krajšia. Štartovacie práce organizačného, personálneho, ale aj sídelného charakteru nám uberali z priehrštia vyčleneného času. Napriek tomu dosiahnuté výsledky z historického pohľadu preukážu, že znovuzriadenie Ministerstva výstavby a verejných prác Slovenskej republiky malo a má svoje opodstatnenie a že vymedzené prostriedky, čas, odborné i ľudské kvality zamestnancov ministerstva boli účelne využité a vytvorili dobrý základ do ďalších období na zabezpečenie rozvoja stavebníctva, na programové zabezpečenie rozvoja hospodárstva Slovenskej republiky a na zvýšenie kvality života obyvateľov Slovenska. Ďakujem, že ste si ma vypočuli.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1087" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1087.p1">Ďakujem, pán minister, aj ja vám. Ďalej vystúpi pán minister Bisák, ktorého poverila vláda. Minister pre správu a privatizáciu národného majetku SR P. Bisák: Vážený pán predseda Národnej rady, vážená vláda, vážené pani poslankyne, vážení páni poslanci, dovoľte mi, aby som vám predložil odpočet plnenia programového vyhlásenia za rezort Ministerstva pre správu a privatizáciu národného majetku Slovenskej republiky. V januári 1995 súčasná vláda Slovenskej republiky definovala svoj program v oblasti privatizácie a vygenerovala hlavné zámery programu takto: zabezpečiť strategické záujmy štátu v oblasti privatizácie, privatizáciou vytvoriť predpoklady na kreovanie silnej domácej podnikateľskej vrstvy, dosiahnuť čo najširšiu účasť zamestnancov na privatizácii a zabezpečiť účasť zahraničného kapitálu na privatizácii predovšetkým v oblastiach, kde je žiaduci prínos zahraničného know-how, finančných investícií a technickej modernizácie. Pokiaľ ide o rozsah privatizácie, možno na jej označenie zvoliť prívlastok radikálna. O jej radikálnosti možno hovoriť preto, lebo postupom času okrem neprivatizovateľných strategických podnikov a malých výnimiek, o ktorých rozhodla vláda, resp. parlament, prakticky všetky podniky boli zahrnuté do zoznamu podnikov určených na privatizáciu. Proces transformácie majetku štátu je upravený zákonom číslo 92/1991 Z. z. v znení neskorších predpisov, ktorý bol prijatý ešte v podmienkach spoločného Česko-Slovenska. Pretože tento zákon upravuje vzťahy, ktoré boli pre postsocialistické krajiny absolútne nové, je celkom prirodzené, že skúsenosti a poznatky z priebehu privatizačného procesu sa postupne prenášali do noviel zákona. Celkovo bol uvedený zákon 19-krát novelizovaný. Najpodstatnejšiu a zásadnú zmenu priniesla novela zákona číslo 60/1994 Z. z. za vlády pána premiéra Moravčíka. Zákon zaviedol inštitút vlastníctva fondu privatizovaného majetku podniku a upravil postavenie a právomoci Fondu národného majetku. Prijatá dikcia zákona znamenala skončenie personálneho prepojenia medzi vládou Slovenskej republiky a orgánmi Fondu národného majetku pri zachovaní ústavnej zodpovednosti vlády Slovenskej republiky za hospodársku politiku, pričom jej vplyv na ňu týmto odňal. Na túto skutočnosť reagovala vtedajšia vláda pána premiéra Mečiara už v marci 1994, keď požiadala prezidenta republiky o vrátenie zákona Národnej rade Slovenskej republiky, a to práve z uvedených dôvodov. Parlament však neakceptoval požiadavku vlády. Následne zákonom číslo 369/1994 Z. z. sa ďalej len posilnilo postavenie a rozhodovacia právomoc Fondu národného majetku, ktorý sa zo správcu majetku stal vlastníkom privatizovaného majetku podnikov. Keďže podľa nálezu Ústavného súdu Slovenskej republiky má vlastnícke právo fondu rovnaký zákonný obsah a ochranu ako vlastníctvo iných vlastníkov, zasahovať spätne do vlastníctva fondu zmenami v zákone by bolo v rozpore s Ústavou Slovenskej republiky. Ministerstvo pre správu a privatizáciu národného majetku Slovenskej republiky v období od marca 1995 až doteraz predložilo na rokovanie vlády viaceré návrhy na zmenu tohto zákona a naň nadväzujúcich zákonov, ktorými sa proces privatizácie komplexne upravoval, aby bolo možné úspešne skončiť druhú vlnu privatizácie. V konečnom dôsledku sa legislatívne upravili zásady na vyrovnanie podmienok nadobudnutia majetku v prvej a druhej vlne privatizácie, zásady účasti zamestnancov na privatizácii, otázky likvidácie štátnych podnikov a riešenie majetku v tzv. bezprávnom stave. Azda jedným z najkontroverznejších legislatívnych zásahov bolo nahradenie kupónovej privatizácie dlhopisovou metódou. Tento problém rozobral vo svojom úvode pán premiér, preto mi dovoľte len skonštatovať, že z pohľadu zodpovednosti voči drvivej väčšine obyvateľstva Slovenska vláda cítila, že zotrvávanie na pôvodnom, aj keď dobre myslenom zámere a za každú cenu by bolo skôr hazardom ako rozumným postupom. Preto rozhodla o skončení kupónovej privatizácie a jej nahradení dlhopisovou metódou. Tento akt bol a je časťou politických síl posudzovaný ako ústup vlády od svojho programového vyhlásenia. Nemám ten názor, pretože nemožno nadraďovať formálne hľadisko nad obsahové. Dlhopisová metóda nielenže naplňuje pôvodnú sociálnu myšlienku odškodnenia, ale má ešte dôslednejší sociálny rozmer ako kupónová privatizácia, pretože niečo skutočne garantuje. Je pravdou, že v dnešnej realite sú určité problémy tento obrovský masový záväzok vlády voči občanom dodržať, ale výsledky už sú. Sú merateľné skutočnými peniazmi, a nie iba kupónovými knižkami. Preto z môjho pohľadu možno povedať, že vláda Slovenskej republiky v otázke masovej účasti občanov na privatizácii svoje programové vyhlásenie dodržala. Ďalším závažným inštitútom zahrnutým v programovom vyhlásení je účasť zamestnancov na privatizácii. Táto oblasť bola legislatívne upravená zákonom číslo 190/1995 Z. z. a novelou číslo 56, ktorou sa mení základný zákon. Otázka zamestnaneckých akciových spoločností tiež nie je jednoduchou čierno-bielou záležitosťou. Vláda svoj záujem podporovať vznik takýchto akciových spoločností priznávala, a to aj v období, keď bola atakovaná, že v tom-ktorom konkrétnom prípade zamestnanci nedostali prednosť pred inými záujemcami. V každom prípade záujmy zamestnancov boli pri generovaní nového nadobúdateľa privatizovaného podniku zohľadňované, čo sa nakoniec aj prejavilo v počte privatizovaných podnikov zamestnancami. Najdôležitejším faktom je, že za obdobie tejto vlády sa proces privatizácie podnikov zamestnaneckými spoločnosťami vôbec rozbehol, dostal svoj legislatívny základ a nabral aj celkom slušné obrátky. Chcel by som ešte dodať, že téma privatizácie zamestnaneckými akciovými spoločnosťami, alebo jednoducho zamestnancami je v popredí pozornosti neustále. Môžem vás ubezpečiť, vážené pani poslankyne, vážení páni poslanci, že v súčasnosti, keď Ministerstvo pre správu a privatizáciu národného majetku Slovenskej republiky pripravuje návrhy na privatizáciu častí zdravotníckych zariadení, sa postupuje presne podľa schválenej koncepcie, podľa ktorej zamestnanci zdravotníckych zariadení, ak napĺňajú ostatné kritériá a náležitosti, majú jednoznačne prednosť pred ostatnými záujemcami. Súčasťou transformácie štátneho majetku je aj proces likvidácie štátnych podnikov. Transformácia hospodárstva Slovenskej republiky do systému trhových vzťahov nastoľuje nutnosť riešiť rozhodným spôsobom ďalšiu budúcnosť podnikov, ktoré sú dlhodobo v platobnej neschopnosti, resp. zadlžení. Táto oblasť transformácie štátneho majetku bola veľmi dlho boľavou oblasťou. Považujem preto za úspech, že na tomto poli sa podarilo legislatívnymi nástrojmi, najmä novelami zákona číslo 92/1991 Zb. a zákona číslo 111/1990 Zb. o štátnom podniku, dosiahnuť stransparentnenie postupu pri likvidáciách. Vytvorili sa predpoklady na skrátenie neprimerane dlhého času likvidácie, spriehľadnilo sa nakladanie s peňažnými prostriedkami. Jednoznačnejšie boli vymedzené povinnosti likvidátora a bol vydaný dražobný poriadok na dražbu vecí štátnych podnikov v likvidácii. Veľmi úzku súvislosť s nedostatkami, ktoré v prechádzajúcom období vyplývali z nedostatočne vysporiadaných majetkov právnych vzťahov k privatizovaným nehnuteľnostiam, má úplne nový inštitút, ktorý začalo uplatňovať ministerstvo, a to tzv. majetok v bezprávnom stave. Z tohto dôvodu ministerstvo na začiatku roku 1996 iniciovalo doplnenie zákona číslo 92/1991 Zb. Na základe tohto citovaného zákona majetok štátneho podniku alebo tie časti tohto majetku, ktoré nebolo možno privatizovať a štátny podnik bol už zrušený a vymazaný z obchodného registra, je v správe Ministerstva pre správu a privatizáciu národného majetku Slovenskej republiky a ministerstvo je príslušné rozhodovať o ďalšom prevode takéhoto majetku na iné osoby. Všetky tieto doteraz spomínané ustanovenia obsiahnuté v Programovom vyhlásení vlády Slovenskej republiky sú síce dôležité, ale prvoradou úlohou vlády v procese ekonomickej transformácie bolo skončenie druhej vlny privatizácie. V rámci prípravy na splnenie tejto úlohy vláda Slovenskej republiky vo svojom programovom vyhlásení deklarovala, že vyšpecifikuje záujem štátu pri privatizácii strategických podnikov, definovala aj spôsob, akým majú byť zabezpečené záujmy štátu a akciových spoločností, a vyhlásila, že bude presadzovať zefektívnenie výkonu vlastníckych práv a povinností štátu vo vybraných podnikoch strategického významu. Zákonom číslo 192/1995 Z. z. sa upravujú podmienky privatizácie týchto strategicky dôležitých štátnych podnikov a akciových spoločností s majetkovou účasťou štátu. Otázku ďalšieho postupu v privatizácii tohto druhu podnikov nie je dnes možno považovať za definitívne skončenú, čoho dôkazom boli aj jednotlivé zasadnutia tohto parlamentu v predchádzajúcom období. Druhá vlna privatizácie zaznamenala oproti prvej vlne niekoľko pomerne zásadných zmien. Predovšetkým to bol prechod od neštandardných metód, ako bola kupónová privatizácia, k metódam štandardným, hlavne priamym predajom, keďže všeobecne uznávanou prednosťou štandardných metód je rýchle nastolenie reálnych vlastníkov s dosahom na riadenie podniku, zainteresovanosť na dobrom fungovaní podniku. Súčasná vláda, ktorá nastúpila po voľbách v roku 1994, sa snažila zohľadniť strategické ciele a celkovú filozofiu transformačného procesu tak, aby bola zabezpečená konkurencieschopnosť jednotlivých oblastí hospodárstva i samotných privatizovaných subjektov ako predpokladu zabezpečenia ďalšieho hospodárskeho rastu. Z hľadiska dosiahnutých dlhodobých zámerov vláda nepokladala za rozhodujúce kritérium cenu, ale riadila sa zásadou, že podstatou a zmyslom privatizácie v Slovenskej republike nebude záujem štátu získať pri prevode majetku do súkromných rúk čo najväčší výnos z predaja, ale previesť majetok štátu na také podnikateľské subjekty, ktoré dokážu zabezpečiť jeho ďalší efektívny rozvoj. Bez ohľadu na uhol pohľadu možno konštatovať, že od roku 1995 sa zvýšila dynamika privatizačného procesu, čo viedlo k napĺňaniu zámerov vlády z hľadiska počtu a hodnoty majetkov podnikov určených na privatizáciu. Frekventovanou otázkou je, či bolo potrebné privatizovať takým tempom, či nebolo lepšie ísť pomalšie, napríklad podnik najskôr sanovať a až potom hľadať jeho nového majiteľa. Podľa mňa je to otázka akademická, pretože konať bolo potrebné nie na základe želaní, ale reality. Stav v štátnych podnikoch až na niektoré výnimky, bol taký, že otáľanie s ich privatizáciou by len nahrávalo ich ďalšiemu úpadku, ku ktorému ich často veľmi cieľavedomo viedol ich manažment. Zvýšeniu dynamiky privatizácie a zvýšeniu adresnosti vlastníctva najlepšie zodpovedal prechod od neštandardných metód k metódam štandardným hlavne formou priameho predaja. S naplnením tohto zámeru veľmi úzko súvisela aj úloha privatizáciou vytvoriť predpoklady na kreovanie silnej domácej podnikateľskej vrstvy. Vláda mala ten názor, že existencia domácich podnikateľov a fungovanie vlastného národného trhu je nevyhnutnou podmienkou na zastavenie pádu hospodárstva a vytvorenie podmienok na jeho ozdravenie a postupnú rekonštrukciu. Slovensko malo dostatočný počet schopných ľudí, ktorí boli schopní viesť podnik, ale ktorí neboli natoľko kapitálovo silní, aby mohli súperiť so zahraničným kapitálom. V súvislosti s domácimi podnikateľmi sa privatizácii najčastejšie vyčíta neproporcionálnosť účtovných a kúpnych cien podnikov. Nesmieme však zabúdať, že podniky, ktoré boli zahrnuté do privatizácie, boli privatizované v takom stave, v akom sa nachádzali, mám na mysli chýbajúcu reštrukturalizáciu, prvotnú či druhotnú platobnú neschopnosť, nízku technickú, technologickú úroveň, chýbajúce zdroje na inováciu, ekologické dlhy, stratu odbytových trhov a podobne. Trvať v takejto situácii na vysokej kúpnej cene by nebolo rozumné. Nový nadobúdateľ bral na seba už i tak vysoké riziko, a očakávať, že bude schopný splácať vysokú kúpnu cenu, predchádzajúce dlhy a zároveň aj investovať do rozvoja podniku, bolo nereálne. Preto boli umožnené splátkové formy predaja a započítanie investícií ako splátok kúpnej ceny. Postupné plnenie úloh druhej vlny privatizácie vytvorilo aj lepšie predpoklady na vstup zahraničného kapitálu do Slovenskej republiky. Názory na túto otázku prešli procesom vymedzovania pravidiel a spresňovania spôsobov uplatnenia zahraničného kapitálu. Samozrejme, záujem bol uprednostňovať vstup zahraničného kapitálu, ktorým zahraničný investor prináša know-how, technologické a technické inovácie alebo finančný kapitál. V súčasnej etape transformácie je v slovenskom ekonomickom prostredí vytvorený široký priestor na vstup zahraničného kapitálu do ktoréhokoľvek odvetvia oblastí hospodárstva vzhľadom na to, že dominantná časť jednotlivých rezortov prešla procesom privatizácie, a tým sa vyselektoval konkrétny adresný vlastník s presne vyšpecifikovanými podnikateľskými záujmami. Pri takýchto vlastníckych štruktúrach je možnosť vstupu zahraničného investora motivovaná adresnosťou a jednoznačnosťou budúcich zámerov podnikania a investovania. Treba však priznať, že akcelerácia privatizačného procesu priniesla so sebou aj svoje problémy, preto si treba pri hodnotení privatizácie zachovať triezvy pohľad. Privatizácia sa nedá ani úplne glorifikovať, ale ani kvôli niektorým vypuklým extrémom zatracovať. Hodnotiť privatizačný proces na Slovensku jednofarebne z tej alebo onej strany by mohlo priniesť aj nebezpečenstvo zneužitia tohto neopakovateľného fenoménu v dejinách Slovenska vysokou mierou populizmu. Je potrebné zdôrazniť, že privatizačný proces v Slovenskej republike nie je o nič viac kontroverzný ako v hociktorej inej postkomunistickej krajine. Žijeme však tu, a preto udalosti doma vnímame oveľa citlivejšie a, pochopiteľne, prikladáme im väčšiu dôležitosť ako tomu, čo sa odohráva mimo nás. Pri spätnom pohľade na celú cestu, ktorou slovenská ekonomika a vôbec celá spoločnosť prešla, je očividné, že pohľad na privatizáciu hodnotenú z pozície očakávaného "všelieku" na problémy hospodárstva je veľmi zjednodušujúci. Neslobodno zabúdať, že privatizácia je len jedným z článkov reformy veľmi úzko spätým s mnohými ďalšími, ktoré ju viac či menej otvorene podmieňujú a ovplyvňujú. Skôr je potrebné si uvedomiť, či sa pôvodné deklarované ciele privatizácie podarilo splniť. Na základe porovnania zámerov a výsledkov možno pomerne jednoznačne konštatovať, že áno. Nebola to však jednoduchá záležitosť, cesta k cieľu bola plná problémov s následným sociálnym dosahom na niektoré lokality a skupiny obyvateľstva. Všetci sme však cítili, že je potrebné ju absolvovať. Dnes je rozhodujúce, že vývoj slovenského hospodárstva dáva za pravdu názoru, že sme to dokázali. V porovnaní so zahraničím Slovensko z ekonomickej stránky drží krok s krajinami, ktoré sú považované za lídrov transformačného procesu. Nie je to len naše tvrdenie, aj taká renomovaná inštitúcia, ako je Svetová banka, vo svojej analytickej správe o Slovensku konštatuje, že Slovenská republika zaznamenala jeden z najlepších makroekonomických výsledkov v strednej Európe od vzniku nezávislého štátu v roku 1993. Za rozhodujúci faktor ozdravenia ekonomiky považuje Svetová banka súkromný sektor a jeho podiel na hrubom domácom produkte, ktorý sa zvýšil na viac ako 80 %. Podrobnejšie o tomto informoval vo svojom vystúpení pán podpredseda Kozlík. Na pozadí tohto faktu súvislosť privatizácie a priaznivých ekonomických výsledkov naozaj nemôže prehliadnuť nikto, kto sa na proces transformácie pozerá reálne. Proces privatizácie je natoľko špecifický fenomén, že neexistuje univerzálny recept pre všetky transformujúce sa krajiny. Navyše ide o proces v historicky daných podmienkach, ktoré sa už nikdy nezopakujú a sú úplne odlišné ako v krajinách s vyspelou ekonomikou. Preto každá krajina, každá vláda sa snaží postupovať vlastnou cestou. Slovensko tiež hľadalo svoje vlastné spôsoby, hoci konečný verdikt vyriekne až história. Súčasné makroekonomické výsledky hovoria, že slovenskú cestu privatizácie možno považovať za úspešnú. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1088" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1088.p1">Ďakujem, pán minister. Ďalej vystúpi pán minister Zlocha, minister životného prostredia.</seg>
            </u>
            <u xml:id="ParlaMint-SK_1998-06-30-t1m49.u1089" who="#JozefZlocha.1940" ana="#regular">
               <seg xml:id="ParlaMint-SK_1998-06-30-t1m49.u1089.p1">Vážený pán predseda, vážené predsedníctvo, vážené pani poslankyne, vážení páni poslanci, z poverenia predsedu vlády aj ja predkladám vyhodnotenie plnenia programového vyhlásenia vlády pre oblasť životného prostredia za roky 1995 - 1998. Vláda Slovenskej republiky vo svojom programovom vyhlásení považuje riešenie problémov životného prostredia za súčasť zvyšovania životnej úrovne obyvateľstva, podmienku rozvoja ekonomiky a predpoklad na priblíženie Slovenskej republiky k štandardom starostlivosti o životné prostredie štátov Európskej únie. Prvoradá pozornosť pri rozpracovaní Programového vyhlásenia vlády Slovenskej republiky sa sústredila na dosiahnutie cieľov štátnej environmentálnej politiky, ktoré vytvárajú komplexný systémový rámec pre transformáciu spoločnosti v environmentálnej oblasti a jej jednotlivých sektorov. Všetky stanovené ciele sa premietli do prvého Národného environmentálneho akčného programu schváleného vládou Slovenskej republiky 14. mája 1996, ktorým sa vytvorili dobré východiskové pozície na vstup Slovenskej republiky do medzinárodných integračných zoskupení zameraných na starostlivosť o životné prostredie a globálnu environmentálnu bezpečnosť v Európe a vo svete a pôsobenie v nich. V tejto súvislosti možno uviesť úspešnú prezentáciu environmentálnej politiky v Slovenskej republike vo výbore EPO OECD, ktorý konštatoval pripravenosť Slovenskej republiky v tomto smere na vstup do OECD. Zároveň bola úspešne prezentovaná environmentálna aktivita v iných medzinárodných organizáciách a v ich zložkách, napríklad v OSN, UNESCO, FAO, WHO <note>teda vo Svetovej zdravotníckej organizácii</note>, programe OSN pre životné prostredie UNDP, Rade Európy, OBSE a podobne. Slovenská republika sa stala členom Riadiacej rady programu OSN pre životné prostredie a Komisie OSN pre trvalo udržateľný rozvoj. V oblasti ochrany ovzdušia a ozónovej vrstvy Zeme sa dosiahli tieto výsledky: Emisie oxidu síričitého sa znížili o 60,6 %, v absolútnych hodnotách je to zníženie o 344 823 ton, pri oxidoch dusíka o 38,4 %, t. j. 87 071 ton, oxidu uhoľnatého 23,9 %, t. j. o 117 713 ton, a tuhých znečisťujúcich látok až o 79,1 % a zasa v absolútnych číslach je to zníženie o 254 014 ton. Na celom území štátu sa zaviedlo používanie bezolovnatého benzínu a doriešil sa problém výroby motorovej nafty s nízkym obsahom síry, len 0,05 %. Slovenská republika sa zaviazala znížiť emisiu oxidu uhličitého do roku 2005 o 20 % oproti roku 1988, a tak dosiahnuť tzv. torontský cieľ na obmedzenie zmien klímy súvisiacich so skleníkovým efektom. Podľa záväzkov z roku 1997 by mala zabezpečiť stabilizáciu vypúšťaných skleníkových plynov do roku 2000 na úrovni roku 1990 a znížiť ich emisie do rokov 2008 - 2012 o 8 %. Na splnenie týchto záväzkov vláda Slovenskej republiky prijala vo volebnom období Národný program znižovania emisií skleníkových plynov, Národný program znižovania emisií prchavých organických látok a ministerstvo životného prostredia vydalo viacero vyhlášok, ktoré sa začali uplatňovať v praxi. Jednou z nich je vyhláška o programoch znižovania emisií. Slovenská republika nevyrába látky ohrozujúce ozónovú vrstvu Zeme a znížila ich spotrebu na 0,14 kg na jedného obyvateľa. Do zákona o ochrane ozónovej vrstvy Zeme prijatého v roku 1998 už zahrnula ustanovenia Londýnskeho a Kodanského dodatku Montrealského protokolu o látkach ohrozujúcich ozónovú vrstvu ako súčasti Viedenského dohovoru o ochrane ozónovej vrstvy. Pozitívne výsledky v tomto smere prináša realizácia Akčného programu Slovenskej republiky na regulovanie látok poškodzujúcich ozónovú vrstvu Zeme. Medzi najdôležitejšie splnené opatrenia legislatívneho charakteru patrí: zákon Národnej rady Slovenskej republiky číslo 76/1997 Z. z. o ochrane ozónovej vrstvy Zeme a doplnení zákona číslo 455 o živnostenskom podnikaní v znení neskorších predpisov, ďalej vyhláška Ministerstva životného prostredia Slovenskej republiky o znižovaní emisií číslo 208/1996, vyhláška Ministerstva životného prostredia Slovenskej republiky číslo 103, ktorou sa mení a dopĺňa vyhláška číslo 112 o vymedzení oblastí vyžadujúcich osobitnú ochranu ovzdušia a o prevádzke smogových, varovných a regulačných systémov, vyhláška Ministerstva životného prostredia Slovenskej republiky číslo 299/1995 o podmienkach na udeľovanie oprávnenia na vykonávanie meraní emisií a imisií a o zásadách na výkon tejto činnosti. Najdôležitejšími materiálmi koncepčného a operatívneho charakteru, ktoré boli spracované a realizované v tomto období, patria: Akčný program Slovenskej republiky na regulovanie látok porušujúcich ozónovú vrstvu Zeme, Národný program znižovania emisií skleníkových plynov, Národný program znižovania emisií prchavých organických látok, Program aktivít Ministerstva životného prostredia Slovenskej republiky na zabezpečenie plnenia záväzkov Slovenskej republiky z Dohovoru o cezhraničných vplyvoch zahraničných havárií, Uplatnenie obmedzení vyplývajúcich z Londýnskeho a Kodanského dodatku k Montrealskému protokolu Viedenského dohovoru o ochrane ozónovej vrstvy Zeme v zákone Národnej rady Slovenskej republiky číslo 76/1998 Z. z. Celkove bolo stanovených 25 opatrení, z nich 13 je už splnených a 12 sa splní v priebehu tohto roka. V rámci podpory aktivít investičného charakteru zameraných na ochranu ovzdušia a ozónovej vrstvy Zeme Ministerstvo životného prostredia Slovenskej republiky poskytlo zo Štátneho fondu životného prostredia Slovenskej republiky finančné prostriedky vo výške 1 017 768 000 Sk na 779 akcií. V oblasti ochrany a racionálneho využívania vôd sa podarilo zlepšiť kvalitu pitnej vody a znížiť množstvo škodlivín vypúšťaných do vodných tokov približne o 20 %. Oproti roku 1993 sa zvýšil počet čistiarní odpadových vôd o 88, t. j. o 31,32 %, a ich celková kapacita o 445 500 m3 čistenej vody za deň. To je zasa o 23,77 %. Objem čistených odpadových vôd vypúšťaných do verejnej kanalizácie vzrástol oproti roku 1993 o 16 mil. m3, teda v priemere za rok o 508 mil. m3. Z verejných vodovodov sa zásobuje až 80 % obyvateľstva Slovenskej republiky. Rozdiel medzi dĺžkou vodovodnej siete a kanalizačnej siete sa aj zásluhou Štátneho fondu životného prostredia podarilo znížiť na 15 902 km. Zdokumentovalo sa 1 470 žriediel minerálnych vôd s využitím 700 litrov za sekundu a 106 lokalít s výskytom geotermálnych vôd s využitím 1 573 listrov za sekundu a 74,13 m3 za sekundu podzemných vôd. 10 chránených oblastí prirodzenej akumulácie vôd s výmerou 6 942 km2 by sa malo rozšíriť o ďalšie 3, 58 chránených vodárenských tokov s dĺžkou 1 025,2 km o ďalších 45. Pre prírodné liečivé vody a minerálne stolové vody už bolo vyhlásených 28 ochranných pásiem. Napriek vynaloženým prostriedkom a prijatým opatreniam ešte stále na niektorých úsekoch vodných tokov je voda silne až veľmi silne znečistená a zaraďuje sa vo viacerých skupinách ukazovateľov do 4. až 5. triedy akosti. Obmedzenie znečisťovania vôd sa prejavilo najmä pod vplyvom až 6-násobného zníženia objemu pesticídov, umelých hnojív a iných chemických látok aplikovaných v poľnohospodárstve. Najdôležitejšie opatrenia koncepčného a operatívneho charakteru tohto sektoru sú napríklad: realizácia environmentálneho programu v Povodí Dunaja, vypracovanie národného akčného plánu v nadväznosti na strategicky akčný plán Povodia Dunaja, príprava medzinárodného včasného varovného a protihavarijného systému v Povodí Dunaja v podmienkach Slovenska, zabezpečenie účinnej spolupráce vodohospodárskych orgánov, inšpekcie a zložiek Civilnej ochrany Ministerstva vnútra Slovenskej republiky pri vyhlasovaní a riešení havárií, monitorovanie veľkozdrojov podzemných vôd určených na hromadné zásobovanie pitnou vodou, vyhľadávanie nových zdrojov podzemných vôd, zabezpečenie kvalitatívnej ochrany a racionálneho využívania. V legislatívnej oblasti sa vypracoval návrh nového zákona o vodách v súlade s právom štátov Európskej únie. Celkove bolo prijatých 39 opatrení, z nich je splnených 15 a 24 sa priebežne plní. V rámci budovania čistiarní odpadových vôd a kanalizácií ministerstvo životného prostredia podporilo finančnými prostriedkami zo Štátneho fondu životného prostredia výstavbu takýchto zariadení za roky 1995 a 1997 vo výške 982 498 tis. korún, a to na 648 akcií, a na budovanie vodovodov vo výške 848 572 tis. korún na 643 akcií. Teda celková dotácia tohto sektora zo Štátneho fondu životného prostredia predstavovala 1 831 070 tis. korún. V oblasti odpadového hospodárstva bol vypracovaný katalóg odpadov obsahujúci 749 druhov odpadov, pritom oproti roku 1992 sa produkuje o 14 mil. ton odpadov menej. Množstvo nebezpečného odpadu sa znížilo z 3,4 mil. ton na 1,5 mil. ton, 53,1 % odpadov sa využíva ako druhotná surovina. Odpadové hospodárstvo sa okrem osobitných zákonov riadi podľa druhého programu odpadového hospodárstva do roku 2000 schváleného vládou Slovenskej republiky v roku 1996 a koncepcie separovaného zberu do roku 2000 schváleného v roku 1997. Počet evidovaných skládok odpadu sa znížil z 8 372 na 6 370. Zneškodňovanie odpadu sa vykonáva aj v 78 spaľovniach, z ktorých sa 39 zameriava na spaľovanie odpadov zo zdravotníckych zariadení. Vývoz, dovoz a tranzit odpadov sa uskutočňuje v súlade s Dohovorom o riadení pohybu nebezpečných odpadov cez hranice štátov a ich zneškodňovaní, pričom v Bratislave v roku 1997 s podporou programu OSN pre životné prostredie a švajčiarskej vlády začalo svoju činnosť Regionálne školiace stredisko tohto dohovoru pre strednú a východnú Európu. Medzi najdôležitejšie splnené úlohy legislatívneho charakteru patrí: zákon Národnej rady Slovenskej republiky číslo 327/1997 Z. z., ktorým sa mení a dopĺňa zákon Národnej rady číslo 309 o poplatkoch za uloženie odpadov, vyhláška ministerstva životného prostredia, ktorou sa ustanovuje kategorizácia odpadov a vydáva sa katalóg odpadov. Významné operatívne a koncepčné úlohy zrealizované na dosiahnutie stanovených cieľov predstavujú najmä: realizácia separovaného zberu v zmysle prijatej koncepcie rozšírenia separovaného zberu druhotných surovín, realizácia separovaného zberu starých liekov a suchých galvanických článkov, vybudovanie nových regionálnych skládok komunálnych odpadov, už ich máme viac ako 130, realizácia monitorovacieho systému životného prostredia a integrovaného systému o životnom prostredí Slovenskej republiky a vypracovanie a realizácia Programu odpadového hospodárstva Slovenskej republiky do roku 2000. V tomto sektore bolo celkove prijatých 20 opatrení, splnených 7 a do konca roka sa splní ďalších 13 opatrení. V rámci podpory odpadového hospodárstva ministerstvo životného prostredia poskytlo zo Štátneho fondu životného prostredia Slovenskej republiky dotácie na výstavbu skládok, odpadov a iných aktivít súvisiacich s odpadovým hospodárstvom v rokoch 1995 - 1997 vo výške 374 471 tis. Sk na 401 akcií. V oblasti rizikových faktorov a jadrovej bezpečnosti medzi významné aktivity koncepčného a operatívneho charakteru, ktoré boli splnené v rokoch 1995 - 1998, patrí: stanovenie prirodzenej a umelej rádioaktivity v regióne Levice - Mochovce, hodnotenie radónového rizika miest a obcí nad 10 tisíc obyvateľov, špecifikácia pre vybrané skupiny výrobkov na zavedenie systému ekologického označovania výrobkov za účelom udeľovania ekoznámky, vytvorenie systému hodnotenia environmentálnych rizík a posudzovanie environmentálnej vhodnosti technológií. V legislatívnej oblasti ide predovšetkým o vypracovanie všeobecne záväzných právnych predpisov na podrobnejšiu úpravu zákona Národnej rady Slovenskej republiky číslo 127/1994 Z. z. o hodnotení vplyvov na životné prostredie. Na splnenie cieľov v oblasti rizikových faktorov a jadrovej bezpečnosti sa prijalo 25 opatrení, splnených je už 17 a v súčasnosti sa priebežne plní ďalších 8 opatrení. V oblasti starostlivosti o prírodu a krajinu a územný rozvoj sa dobudovávala sústava chránených území, ktorú začiatkom roku 1998 už tvorilo 7 národných parkov, 16 chránených krajinných oblastí, 260 chránených areálov, 576 prírodných rezervácií, 45 národných prírodných pamiatok a 217 prírodných pamiatok. Okrem toho sa prírodnými pamiatkami stali aj všetky jaskyne, priepasti a vodopády. V súlade s päťstupňovou diferencovanou ochranou podľa nového zákona o ochrane prírody a krajiny je dnes celé Slovensko chránené v prvom stupni ochrany. V druhom stupni ochrany sa pripravili projekty na vyhlásenie chránených krajinných oblastí Krupinská planina a Čergov a v treťom stupni ochrany projekty na vyhlásenie národných parkov Chočské vrchy a Veľká Fatra. Dva národné parky, a to Muránska planina a Poloniny vyhlásila vláda Slovenskej republiky v roku 1997. Ministerstvo životného prostredia Slovenskej republiky vyhlásilo v roku 1998 chránenú krajinnú oblasť Dunajské luhy. Celkovo budovanie sústavy chránených území pokračuje podľa osobitnej koncepcie nadväzujúcej na vládou schválený generel nadregionálneho územného systému ekologickej stability Slovenskej republiky. V súlade s prijatou Národnou stratégiou ochrany biodiverzity pripravuje Ministerstvo životného prostredia Slovenskej republiky vyhlášku, ktorou sa v roku 1998 rozšíri počet 252 chránených rastlín a 384 chránených živočíchov o ďalšie ohrozené druhy. Okrem toho sa začala uplatňovať tiež všeobecná preventívna ochrana všetkých druhov voľne žijúcej fauny a flóry, ako aj osobitná ochrana viacerých druhov chránených podľa medzinárodných dohovorov. Osobitnej ochrane podlieha aj 177 druhov minerálov, z ktorých 14 objavili a prvý raz opísali na Slovensku. Výrazným nástrojom starostlivosti o životné prostredie sa stalo územné plánovanie a stavebný poriadok, ktorým sa zabezpečuje environmentálna bezpečnosť a vhodnosť stavieb. V súlade s dosiahnutou novelou stavebného zákona schválila vláda v roku 1997 druhú koncepciu územného rozvoja Slovenska, na ktorú nadviazali územné plány veľkých územných celkov všetkých 8 krajov. V územných plánoch sa dôsledne dbá aj o pamiatkovú starostlivosť, osobitne ochranu 18 mestských pamiatkových rezervácií, 10 pamiatkových rezervácií ľudovej architektúry, 84 pamiatkových zón, 69 nehnuteľných národnokultúrnych pamiatok a 12 392 ostatných kultúrnych pamiatok. Niekoľko stovák obcí sa zapojilo do realizácie programov obnovy dediny. V priebehu troch rokov 210 činností najmä investičných zámerov bolo posúdených z hľadiska ich možných vplyvov na životné prostredie. Biologickú a krajinnú rôznorodosť Slovenska predurčuje aj jeho povrch tvorený najvyššou časťou pohoria Karpaty, pričom 40,7 % územia pokrývajú lesy zahrnuté od roku 1997 do 47 oblastí lesov. Väčšina zo 70 fragmentov zachovalých prírodných lesov a pralesov s výmerou asi 200 km2 sa stala národnými prírodnými rezerváciami, ktoré reprezentujú systémy všetkých vegetačných stupňov. Napriek týmto skutočnostiam s ochranou a zdravotným stavom lesov naďalej nemožno vyjadriť spokojnosť. Mimoriadna pozornosť sa v rámci starostlivosti o životné prostredie venuje kultúrnemu a prírodnému dedičstvu zaradenému do svetového dedičstva. K trom lokalitám svetového kultúrneho dedičstva pribudla v roku 1995 jedna lokalita svetového prírodného dedičstva, ktorá zahŕňa 12 jaskýň a priepastí Slovenského krasu. V roku 1998 bude Výbor pre svetové dedičstvo v japonskom Kjóte posudzovať nomináciu ďalších dvoch lokalít zo Slovenskej republiky: Úvraťovej železničky v Chránenej krajinnej oblasti Kysuce, Chránenú krajinnú oblasť Horná Orava a roklín Slovenského raja s Dobšinskou ľadovou jaskyňou. V oblasti ochrany a racionálneho využívania horninového prostredia pôdy a lesa boli splnené tieto úlohy: zásady surovinovej politiky v oblasti nerastných surovín, zabezpečenie surovín využiteľných v starostlivosti o životné prostredie a možnosti využitia komponentov nahromadených na skládkach, vyhľadávanie nových zdrojov podzemných vôd, zabezpečenie kvalitatívnej ochrany a ich racionálneho využitia, podklady na ochranu prírodných liečivých a stolových vôd, spracovanie podkladov pre ich lokality, informácia o možnosti využívania geotermálnych vôd pre mesto Košice a vytvorenie databázy údajov o geotermálnych zdrojoch v Slovenskej republike, riešenie finančného zabezpečenia plánu likvidácie a zabezpečenia banských diel vzniknutých v rámci zameraných úloh geologického prieskumu, ako i súvisiacich sociálnych dosahov. Úlohy prijaté v oblasti ekonomiky životného prostredia boli tiež splnené. Bola prijatá koncepcia finančnej politiky v oblasti životného prostredia, súhrnná informácia o skončených, rozpracovaných a navrhovaných projektoch Ministerstva životného prostredia Slovenskej republiky, metodika oceňovania zásob ložísk nerastných surovín v geologickom prieskume, príprava systému posudzovania vplyvu výrobkov na životné prostredie a príprava národného systému environmentálneho označovania výrobkov. K najdôležitejším úlohám legislatívneho charakteru možno zaradiť zákon číslo 69/1998 Z. z. o Štátnom fonde životného prostredia, vyhlášku Ministerstva životného prostredia Slovenskej republiky, ktorou sa mení a dopĺňa vyhláška číslo 176 o podmienkach poskytovania a použitia prostriedkov štátneho fondu. Na splnenie cieľov v oblasti ekonomiky životného prostredia sa prijalo 17 opatrení, 9 už bolo splnených, 8 sa plní priebežne. V oblasti environmentálnej informatiky a monitoringu bolo prijatých 7 opatrení, splnené boli 4 opatrenia a v roku 1998 sa splnia ďalšie tri. Najdôležitejšou úlohou legislatívneho charakteru bolo vypracovanie zákona Národnej rady Slovenskej republiky o prístupe k informáciám o životnom prostredí. Z úloh koncepčného a operatívneho charakteru sa splnili tieto úlohy: realizácia monitorovacieho systému životného prostredia a integrovaného informačného systému o životnom prostredí Slovenskej republiky za kalendárny rok, zhromažďovanie, spracovanie, uchovávanie a sprístupňovanie geologických informácií z územia Slovenskej republiky a každoročné vydávanie správy o stave životného prostredia Slovenskej republiky. V oblasti environmentálnej výchovy a vzdelávania bol stanovený strategický cieľ - vytvoriť ucelený školský a mimoškolský systém environmentálnej výchovy a vzdelávania, environmentálnej propagandy etických bariér a systémov. Úsilie zamerané na zlepšovanie životného prostredia okrem investičných, legislatívnych a organizačných opatrení podmieňuje aj zvyšovanie environmentálnej uvedomelosti a informovanosti občanov, k čomu má prispieť realizácia koncepcie environmentálnej výchovy a vzdelávania, schválená vládou Slovenskej republiky v roku 1997. Táto koncepcia sa zameriava na všetky stupne škôl i predškolskú výchovu, na mimoškolské aktivity, hromadné oznamovacie prostriedky, vzdelávanie zamestnancov v štátnej správe pre životné prostredie a prístup verejnosti k environmentálnym informáciám od roku 1998 podľa osobitného zákona. Tieto informácie komplexne uvádzajú správy o stave životného prostredia, ktoré každoročne začalo vydávať Ministerstvo životného prostredia Slovenskej republiky, ako aj dvojmesačník Enviromagazín vydávaný od roku 1996. Ministerstvo vydalo v slovenskom preklade aj kompletné znenie Agendy 21 a 135 ukazovateľov trvalo udržateľného rozvoja, ktorých uplatňovanie a vyhodnocovanie schválila vláda Slovenskej republiky v roku 1997. Od roku 1996 sa ku Dňu Zeme, k 22. aprílu, usporadúva Medzinárodná výstava Enviro Nitra a k Svetovému dňu životného prostredia, k 5. júnu, Medzinárodný festival Envirofilm Banská Bystrica - Zvolen. Do pôsobnosti rezortu životného prostredia by v roku 1998 malo prejsť Slovenské múzeum ochrany prírody a jaskyniarstva, možno aj Slovenské banské múzeum rozšírené o geológiu a Zoologická záhrada Bojnice - tá už je v našom rezorte. V intenciách plnenia programu budovania náučných chodníkov a náučných lokalít Slovenskej republiky sa ich počet zvýšil na 83. K plneným úlohám koncepčného a operatívneho charakteru patria napríklad: zabezpečenie akcií celospoločenského charakteru k Roku ochrany európskej prírody ENCI 1995, koncepcia environmentálnej výchovy a vzdelávania ako súčasť celoživotného vzdelávania, vydávanie mesačníka Enviromagazín, každoročné organizovanie súťažného festivalu Envirofilm a rezortnej výstavy Enviro Nitra, zostavovanie a plnenie plánu edičnej činnosti ministerstva životného prostredia. Na splnenie uvedeného cieľa bolo prijatých 13 opatrení, z ktorých bolo splnených 11, ďalšie sa priebežne plnia. Potreba riešenia environmentálnych problémov si vyžiadala organizačné a štrukturálne zmeny v celom rezorte životného prostredia vrátane Ministerstva životného prostredia Slovenskej republiky. Išlo najmä o rozšírenie pôsobnosti Slovenskej inšpekcie životného prostredia, zriadenie Geologickej služby Slovenskej republiky v Bratislave, vytvorenie 6 špecializovaných centier Slovenskej agentúry životného prostredia v Banskej Bystrici. Starostlivosť o národné parky bola zverená od roku 1996 Správe národných parkov Slovenskej republiky so sídlom v Liptovskom Mikuláši. K splneným úlohám koncepčného a operatívneho charakteru v tejto oblasti patria napríklad: zriadenie Inšpekcie ochrany prírody a krajiny v rámci Slovenskej inšpekcie a vytvorenie podmienok na jej postupné dobudovávanie, zriadenie Správy národných parkov priamo riadenej ministerstvom životného prostredia, aktualizácia vnútorných predpisov, plnenie cieľov a opatrení programu odpadového hospodárstva, plány hlavných úloh Slovenského hydrometeorologického ústavu, Geologickej služby, národných parkov a správy slovenských jaskýň, Slovenskej agentúry životného prostredia, Inšpekcie životného prostredia na kalendárne roky. K splneným legislatívnym úlohám možno uviesť ešte vyhlášky ministerstva životného prostredia číslo 111 a 52. To, čo som vám prečítal, nie je ani zďaleka všetko, čo náš rezort, čiže ministerstvo životného prostredia za roky 1994 - 1998 urobilo. Úplne na záver som si nechal akciu, ktorú naše ministerstvo organizovalo od 4. do 11. mája, IV. svetovú konferenciu o biodiverzite. Zúčastnilo sa na nej približne 1 500 delegátov zo 144 členských krajín a 7 nečlenských krajín. Snažili sme sa im ukázať stav životného prostredia na Slovensku taký, aký je, ale aj Slovensko také, aké je. Môžem vás ubezpečiť, že všetci delegáti prejavovali mimoriadne veľké ocenenie práce rezortu životného prostredia. Môžem povedať, že ma veľmi mrzí, že si poslanci opozičných strán neboli ochotní vypočuť informácie o tom, čo rezorty dosiahli. Ale nakoniec, asi taká je pravda, opozícia nerada počúva dobré výsledky vládnej koalície. Som zvedavý, ako budú reagovať potom v diskusii. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1090" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1090.p1">Ďakujem pánu ministrovi Zlochovi. Pani poslankyne, páni poslanci, podľa rozhodnutia vlády mala vystúpiť teraz pani ministerka Kramplová. Keďže nie je prítomná, z poverenia vlády ju má zastúpiť podpredseda vlády pán Sergej Kozlík. Takže prosím pána podpredsedu.</seg>
            </u>
            <u xml:id="ParlaMint-SK_1998-06-30-t1m49.u1091" who="#SergejKozlík.1950" ana="#regular">
               <seg xml:id="ParlaMint-SK_1998-06-30-t1m49.u1091.p1">Vážený pán predseda Národnej rady, vážená Národná rada, dovoľte mi, aby som vo svojom vystúpení uviedol výsledky plnenia úloh v oblasti zahraničných vzťahov, ktoré vyplynuli pre oblasť zahraničných vecí z programového vyhlásenia vlády. Základnou premisou, z ktorej vláda vychádzala pri stanovovaní svojho programu, je obhajoba a presadzovanie národných a štátnych záujmov Slovenskej republiky, predovšetkým územnej integrity, bezpečnosti, stability a prosperity nášho demokratického a právneho štátu. Hlavné ciele zahraničnej politiky stanovené v programovom vyhlásení vlády nadviazali na základné východiská prijaté po politických zmenách v roku 1989 a 1993. Medzi základné a v zásade nezmenené priority patrili: približovanie sa k európskym a transatlantickým politickým, bezpečnostným a ekonomickým štruktúram, rozvoj vzájomne vyvážených a obojstranne výhodných vzťahov s krajinami zdieľajúcimi rovnaké hodnoty so susednými štátmi a s našimi významnými obchodnými partnermi, aktívne pôsobenie v medzinárodných organizáciách a úsilie o zaistenie mieru a posilňovanie stability vo svetovom meradle, úsilie o ochranu ľudských práv a v neposlednom rade i o kvalitatívny rozvoj našej diplomacie a zahraničnej služby. Vo vzťahu k Európskej únii urobila slovenská vláda všetky potrebné a možné kroky na to, aby sa Slovensko dôsledne a postupne pripravovalo na svoje budúce členstvo tak, aby patrilo k štátom, ktoré budú prijaté do Európskej únie ako prvé. Bol vytvorený rámec na dialóg s Európskou úniou na vyjasňovanie si otázok, ktoré sú predmetom obojstranného záujmu. Boli vykonané adekvátne zmeny v štruktúrach orgánov štátnej správy. Prijímané systémové opatrenia vychádzajú z reálneho predpokladu, že integrácia do Európskej únie v blízkej budúcnosti ovplyvní život každého obyvateľa a stane sa predmetom a úlohou každodennej činnosti mnohých ľudí. Výrazne vzrástla naša ekonomická spolupráca - obchod s krajinami Európskej únie. V súčasnosti s týmito krajinami Európskej únie realizujeme 50 % celkového obratu zahraničného obchodu, kým v roku 1994 to bolo len 28 %. V oblasti spoločnej zahraničnej a bezpečnostnej politiky sú naše pozície zhodné a pripojili sme sa k mnohým vyhláseniam a stanoviskám Európskej únie. Je potrebné spomenúť pozitívny rozvoj spolupráce v oblasti vnútorných záležitostí, justície a v ďalších oblastiach, ktoré prinášajú konkrétne ovocie. Reálne a objektívne merateľné výsledky v oblasti hospodárstva a aproximácie práva radia Slovenskú republiku medzi vedúce asociované krajiny strednej a východnej Európy, čo uznávajú aj naši partneri v Európskej únii. Únia pri hodnotení Slovenska tieto výsledky ocenila, ale súčasne položila príliš veľký dôraz na dočasné problémy, s ktorými sme sa ako mladá krajina pri upevňovaní svojej štátnosti a stabilizácii politického systému museli vyrovnať. Európska rada v Luxemburgu v decembri 1997 prijala koncepciu rozširovania, zahŕňajúcu všetky asociované krajiny. Ak Slovensko nebolo zaradené do skupiny štátov, ktoré majú začať rokovania o podmienkach vstupu do Európskej únie, neznamená to, že do Európskej únie nemôžeme vstúpiť medzi prvými. Slovenskej republike nejde o nejaké preteky s inými kandidátskymi krajinami. Chceme, ide o to, aby Slovensko bolo v čase svojho vstupu do únie čo najlepšie pripravené a podľa miery svojej pripravenosti aj objektívne svojimi partnermi hodnotené. Je známe, že jedným z princípov výstavby Európskej únie je ten, že každý, kto sa integrácie zúčastní, chce a splní pritom dané kritériá, sa tohto procesu zúčastniť môže. Je zrejmé, že Slovenská republika je plnohodnotným účastníkom procesu rozširovania a je nevyvrátiteľným faktom, že táto vláda Vladimíra Mečiara vytvorila reálny a pevný základ na úspešné napredovanie začleňovania Slovenska do Európskej únie. Zaisťovanie bezpečnosti pre Slovenskú republiku je jednou z nosných oblastí zahraničnej politiky. Slovenská republika rozvinula plnohodnotný dialóg a úzku spoluprácu s jedinou funkčnou bezpečnostnou organizáciou NATO. Ministerstvo zahraničných vecí pokladalo úvahy o neutralite a krízových garanciách za historicky prekonaný model bezpečnostného usporiadania a vníma NATO ako kľúčový prvok európskej bezpečnostnej architektúry. Slovenská republika bola a zostáva aktívnou krajinou programu Partnerstvo za mier, a to tak svojou účasťou na aktivitách v zahraničí, ako aj organizovaním aktivít na území Slovenska. Takisto sme podporili, alebo sme sa priamo zúčastnili na mierových misiách pod vedením NATO. Naša armáda, systém jej plánovania a riadenia naďalej prechádza cieleným a systémovým transformačným procesom. Napriek skutočnosti, že Slovenská republika bola vysoko hodnotená z pohľadu technickej pripravenosti na prevzatie záväzkov vyplývajúcich z členstva v NATO a plnenia podmienok na vstup do NATO, samit aliancie v Madride rozhodol o rozšírení NATO len o tri štáty. Toto rozhodnutie nepovažujeme za najracionálnejšie, Európu zjednocujúce riešenie. I keď sme neboli prizvaní k vstupu do NATO v prvej vlne rozširovania, Slovenská republika nepristúpila k prehodnoteniu svojej bezpečnostno-politickej orientácie a zotrváva vo svojom integračnom úsilí zameranom na alianciu. Toto odhodlanie vyplýva nielen z našich bezpečnostných záujmov, ale i z pocitu spolupatričnosti k istej komunite a zo skutočnej zodpovednosti za bezpečnosť v stredoeurópskom regióne. Slovenská republika nemá žiadnu inú rozumnú alternatívu vzhľadom k členstvu v organizácii kolektívnej obrany a bude čakať na signál o pripravenosti NATO na ďalšie rozširovanie. Pokračovali sme i v aktívnej účasti na činnosti Západoeurópskej únie a Organizácie pre bezpečnosť a spoluprácu v Európe. Slovensko bolo konštruktívnym partnerom pri diskusiách o princípoch bezpečnostného usporiadania v regióne, pri prácach na Charte európskej bezpečnosti, ktorá je významným príspevkom v procese vytvárania celoeurópskej bezpečnostnej architektúry. Na tomto mieste sa musím zmieniť o jednom podstatnom atribúte, ktorý sprevádzal našu komunikáciu s našimi partnermi v západných integračných zoskupeniach. Na jednej strane si viem predstaviť viac povzbudenia, ústretovosti a porozumenia pre zložitosti u nás prebiehajúcich procesov a aplikáciu jednotlivých štandardov zo strany našich partnerov. Na druhej strane musím konštatovať, že nejednotné vystupovanie štátnych predstaviteľov a predstaviteľov politickej opozície a internacionalizácia našich vnútorných problémov neprispievali k budovaniu našej kredibility v zahraničí a zatieňovali všetko to, čo sme tvrdou prácou dosiahli. Zdôrazňujem, že Slovenská republika dosiahla za veľmi krátke obdobie toľko, na čo mnohé iné krajiny potrebovali obdobie omnoho dlhšie. Z hľadiska tejto perspektívy je väčšina kritických hlasov malicherná a vyplýva buď z úzkych politických záujmov, alebo z neznalosti veci. Vážený pán predseda, vážené dámy, páni, súčasné trendy v medzinárodnom obchode a medzinárodnej deľbe práce kladú veľké nároky na vytváranie širšieho rámca pre túto oblasť medzinárodnej spolupráce. Preto Slovensko pokračovalo v úsilí o získanie členstva v Organizácii pre ekonomickú spoluprácu a rozvoj a súčasne kládlo dôraz na svoje pôsobenie vo Svetovej obchodnej organizácii. Vláda na základe rokovaní s predstaviteľmi OECD prijala mnoho legislatívnych úprav, ktoré priblížili Slovensko k splneniu podmienok na vstup do tejto organizácie. Jednoznačným signálom v tomto smere je aj nedávne prijatie Deklarácie vlády k podpore prílevu priamych zahraničných investícií. V dôsledku opatrnosti OECD v súvislosti s finančnou krízou v juhovýchodnej Ázii a po skúsenostiach s plnením záväzkov niektorých novoprijatých krajín nedošlo zatiaľ k zavŕšeniu prijímania Slovenska do tejto organizácie, ale predpokladáme, že to tak môže byť v závere tohto roka. Vyvážená, vzájomne výhodná dvojstranná spolupráca je nielen základom medzinárodnej stability, prosperity, ale súčasne podporuje aj naše integračné snahy. Kľúčovými partnermi sú susedné krajiny, členské krajiny Európskej únie a NATO a krajiny, ktoré sú našimi významnými obchodnými partnermi. Vo väčšine relácií sa nám podarilo pokročiť dopredu, v iných sa nepodarilo vždy bezo zvyšku doriešiť zostávajúce problémy. Uskutočnilo sa veľké množstvo stretnutí a rokovaní na politickej i pracovnej úrovni. Zvláštnu pozornosť mali stretnutia predsedov vlád Slovenskej republiky, Maďarska a Rakúska s cieľom rokovať o konkrétnych rozvojových projektoch a aktuálnych otázkach spoločného záujmu. Z mnohých našich kvalitných dvojstranných vzťahov mi dovoľte zdôrazniť úroveň vzťahov s Francúzskom, Talianskom, Poľskom či Rakúskom, ale aj s Japonskom, Indiou a Tureckom. Pokiaľ ide o celkovú zmluvnoprávnu základňu, Slovenská republika uzavrela k dnešnému dňu revíziu zmluvnej základne s 19 krajinami, so 4 krajinami je pred uzavretím a so 7 krajinami proces pokračuje. V období rokov 1994 - 1998 podpísala Slovenská republika 38 prezidentských, 139 vládnych a 148 rezortných dvojstranných zmlúv a pripojila sa k 57 mnohostranným dohodám, čo celkovo predstavuje dvojnásobný prírastok medzinárodnoprávnych dokumentov Slovenskej republiky od roku 1994. V uplynulom roku vzrástla i ekonomická spolupráca. 90 % nášho zahraničného obchodu sa uskutočňuje s krajinami OECD. Prioritou v oblasti podpory zahraničného obchodu bolo vytváranie systému dvojstranných a mnohostranných medzinárodných zmlúv a dohôd o ochrane investícií, zamedzení dvojakého zdanenia a úverových zmlúv. Na dvojstrannej úrovni sa ekonomický rozmer zahraničnej politiky okrem iného prejavil aj v silnom zastúpení podnikateľských subjektov ako sprievodu slovenských delegácií počas oficiálnych i pracovných návštev na najvyššej úrovni. Slovensko bolo aktívne aj na regionálnych, multilaterálnych fórach, najmä Stredoeurópskej dohode o voľnom obchode CEFTA a Stredoeurópskej iniciatíve. Slovenská republika sa zasadzovala o rozšírenie týchto štruktúr a svojimi aktivitami v rámci týchto inštitúcií bola motorom regionálnej spolupráce a stabilizujúcim prvkom stredoeurópskeho priestoru. Slovenská zahraničná politika sa podieľala na dosiahnutí mieru na území bývalej Juhoslávie. Pri riešení krízy v Kosove ponúkla svoje služby na sprostredkovanie kontaktov medzi štátmi regiónu. Vážená Národná rada, Slovenská republika je uznávaným a platným členom medzinárodného spoločenstva. Aktívne sa zapájala do medzinárodnopolitického diania a úspešne postupuje v procese vlastnej spoločensko-ekonomickej transformácie. Napriek krátkemu obdobiu vlastnej existencie Slovenská republika sa pevne etablovala ako člen 63 medzinárodných organizácií. O aktívnosti jej prístupu svedčí, že v 17 prípadoch zastávala funkcie v ich výkonných alebo riadiacich výboroch. Slovenská republika predložila v rámci Organizácie Spojených národov kandidatúry na dva najvýznamnejšie posty: predsedu 52. zasadnutia Valného zhromaždenia OSN a na post nestáleho člena Bezpečnostnej rady OSN na obdobie rokov 2000 - 2001. Prvej kandidatúry sa Slovensko v júni 1997 vzdalo v prospech Ukrajiny. Druhej kandidatúre vláda venuje sústredenú pozornosť a vyvíja maximálne úsilie na získanie podpory členských štátov OSN k tejto kandidatúre. Slovensko sa zapájalo aj do riešenia problémov odzbrojenia a posilnenia mieru vo svete. Príkladom môže byť aktívny postup Slovenskej republiky k procesu smerujúcemu k zákazu protipechotných mín. Ďalším príkladom je získanie členstva v Konferencii OSN o odzbrojení, kde Slovenská republika v stanovenom období bola predsedníckou krajinou. Slovenská republika ako prvá krajina z východoeurópskej skupiny ratifikovala Zmluvu o všeobecnom zákaze jadrových skúšok. Ďalším konkrétnym príspevkom Slovenska k upevneniu mieru je účasť príslušníkov Armády Slovenskej republiky v 10 mierových misiách, vrátane misií na území bývalej Juhoslávie, v Libérii, Angole, na Golanských výšinách. Aktívny prístup Slovenskej republiky ocenil a vysoko vyzdvihol v osobnom liste aj generálny tajomník Organizácie Spojených národov, ktorý adresoval ministerke zahraničných vecí Slovenskej republiky. V oblasti ľudských práv bolo významné prijatie Rámcového dohovoru Rady Európy na ochranu národnostných menšín, ktorý Slovenská republika ratifikovala a predložila orgánom Rady Európy správu o implementácii tohto dohovoru v podmienkach Slovenskej republiky, pričom predkladá túto správu každoročne. Takisto plníme svoje záväzky vyplývajúce z ďalších medzinárodnoprávnych dohovorov. Slovenská republika dbá na dodržiavanie ľudských práv, vrátane menšinových, na svojom území. Iniciatívne predložila návrh na vypracovanie Bielej knihy národnostných menšín v Európe, kde by sa objektívne porovnali práva národnostných menšín, ktoré udeľujú vlády v jednotlivých krajinách. Som presvedčený, že Slovensko by z tohto porovnania vyšlo veľmi dobre. Je absurdné, keď sme za svoju menšinovú politiku kritizovaní a za príklad sa nám dávajú také krajiny, ktoré svoju menšinovú legislatívu prijali až potom, čo sa tam žijúce menšiny takmer asimilovali a ktoré navyše ani tu prijatú legislatívu nie sú schopné plne uplatňovať v praxi. Slovenská republika sa cíti povinná pomáhať svojim krajanom žijúcim v zahraničí. Od júla 1997 na základe zákona o zahraničných Slovákoch začalo na ministerstve zahraničných vecí pôsobiť špecializované oddelenie pre priznávanie postavenia zahraničného Slováka. Vážený pán predseda Národnej rady, vážená Národná rada, na záver môjho vystúpenia mi dovoľte, aby som zdôraznil, že to, čo Slovensko reálne dosiahlo v oblasti zahraničnej politiky, je dané pôsobením viacerých faktorov a prispievajú k tomu všetky subjekty v štáte počnúc najvyššími predstaviteľmi krajiny a štátnych orgánov cez politické, ekonomické a kultúrne subjekty, záujmové skupiny, mimovládne organizácie až po individuálnych občanov. Je paradoxné, že napriek vysokej miere konsenzu v otázkach nášho základného zahraničnopolitického smerovania sa práve zahraničná politika stala objektom vnútropolitického zápasu. Neustále spochybňovanie úprimnosti našej zahraničnej politiky vo vnútri štátu a neprimerané internacionalizovanie problémov, ktoré si môžeme a napokon aj musíme vyriešiť sami, neprospievali dôveryhodnosti Slovenskej republiky ako celku, podotýkam vrátane opozície, v zahraničí. Slovensko od svojho vzniku bolo a je posudzované cez akýsi katalóg obáv či znepokojení z nášho vnútorného vývoja stability. Množstvo predsudkov voči Slovensku neustále sťažovalo reálne posudzovanie nášho miesta v zahraničných vzťahoch. V tejto atmosfére, žiaľ, mnohí nedokážu vidieť všetko to pozitívne, čo sa v oblasti zahraničnej politiky na Slovensku dosiahlo. Apriórne negativistické prístupy nám všetkým uberajú silu, zanietenie a optimizmus. Spomeňme len negatívny vplyv takej kauzy, akou bolo Gabčíkovo, či samotné tvrdenia o neschopnosti samostatného Slovenska prežiť vlastný vznik, v dôsledku čoho malo dôjsť k destabilizácii celého regiónu. Alebo sa môžeme pozrieť na umelo vytvorený a umelo živený problém postavenia maďarskej menšiny žijúcej na Slovensku. Myslím, že sa zhodneme v tom, že vo všetkých troch prípadoch platí Slovensko vysokú daň za niečo, čomu nemohlo v začiatkoch efektívne čeliť, pretože na to jednoducho v danej etape nemalo kapacitu. Museli sme si a musíme si pomôcť najmä sami. S ohľadom na tieto skutočnosti a pri objektívnom pohľade je zrejmé, že Slovenská republika od svojho vzniku za historicky krátke obdobie prešla obrovský kus cesty a vykonala mnoho práce na medzinárodnej scéne. Slovenská republika sa etablovala v systéme medzinárodných vzťahov a stala sa dôveryhodným partnerom plniacim si svoje medzinárodné záväzky. Preukázala, že je schopná kooperovať s ostatnými krajinami a presadzovať svoje potreby a záujmy. Dokázala, že má vôľu a že je schopná prevziať na seba príslušný diel zodpovednosti za medzinárodný vývoj. V neposlednom rade v náročných podmienkach dobudovala svoju diplomatickú službu na úroveň služieb porovnateľných krajín. To sú podľa mňa reálne výsledky, ktoré nás oprávňujú pozitívne hodnotiť prítomnosť a hľadieť do budúcnosti s optimizmom. Vážené dámy, páni, ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1092" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1092.p1">Ďakujem pánu podpredsedovi vlády. Ďalej vystúpi minister vnútra Slovenskej republiky pán Gustáv Krajči.</seg>
            </u>
            <u xml:id="ParlaMint-SK_1998-06-30-t1m49.u1093" who="#GustávKrajči.1951" ana="#regular">
               <seg xml:id="ParlaMint-SK_1998-06-30-t1m49.u1093.p1">Vážený pán predseda Národnej rady Slovenskej republiky, vážené pani poslankyne, páni poslanci, v Programovom vyhlásení vlády Slovenskej republiky sú hlavné úlohy rezortu Ministerstva vnútra Slovenskej republiky obsiahnuté v časti o rozvoji demokracie, politického systému a práva. Ide najmä o vedenie účinného boja s kriminalitou, riešenie problému drogových závislostí, eliminovanie korupcie, zvýšenie ochrany štátnej hranice a realizáciu migračnej politiky s dôrazom na riešenie utečeneckej problematiky. V oblasti verejnej správy sú to predovšetkým úlohy spojené s vykonaním reformy verejnej správy a zmien v územnom a správnom usporiadaní Slovenskej republiky. Jedným z predpokladov toho, aby Policajný zbor dokázal účinne čeliť kriminalite, je jeho efektívna organizácia. Zásadná reforma organizácie a riadenia Policajného zboru sa začala realizovať v roku 1996. Vychádzajúc z vládou schváleného projektu bolo v októbri 1996 zriadených 8 krajských riaditeľstiev Policajného zboru, 8 krajských úradov vyšetrovania Policajného zboru a 76 okresných riaditeľstiev Policajného zboru. K 1. januáru 1997 bolo zriadených 55 okresných úradov vyšetrovania Policajného zboru. Zriadením krajských riaditeľstiev Policajného zboru sa posilnil výkonný charakter okresných riaditeľstiev Policajného zboru, čím sa priblížil výkon služby občanom. V novej organizácii Policajného zboru sa premietol jeden z hlavných zámerov reformy - decentralizácia činnosti na stupeň kraj. Reštrukturalizácia Policajného zboru bola vykonaná s obmedzenými finančnými zdrojmi a z jestvujúcich početných stavov. K 1. 7. 1997 bola prehodnotená organizačná a personálna štruktúra krajských a okresných riaditeľstiev Policajného zboru. Prijali sa ďalšie opatrenia na pozitívne ovplyvnenie riadenia a stabilizácie Policajného zboru a na rozmiestnenie síl úmerne výskytu trestnej činnosti. Reorganizácia Policajného zboru výraznejšie neovplyvnila schopnosť polície čeliť celkovej kriminalite. V rokoch 1995 - 1997 pokračoval pokles kriminality, ktorý začal od roku 1993 a zvyšovala sa úroveň jej objasnenosti. V záujme zníženia administratívnej zaťaženosti Policajného zboru a uvoľnenia jeho síl a prostriedkov na vedenie boja s kriminalitou sa prikročilo k presunu niektorých správnych agend na orgány miestnej štátnej správy. V septembri 1997 vláda schválila návrh na presun správnych agend na úseku občianskych preukazov, cestovných dokladov a niektorých dopravnosprávnych činností do pôsobnosti orgánov miestnej štátnej správy. Harmonogram presunu sa postupne plní a presun sa predpokladá uskutočniť k 1. 7. 1999. K presunu časti dopravnosprávnych činností došlo už v roku 1997. V uplynulom období došlo k posilneniu postavenia a právomoci služby finančnej polície. Vydaním vyhlášky ministerstva o podozrivých bankových operáciách sa vytvorili priaznivejšie podmienky na činnosť na úseku finančného spravodajstva. Významné oprávnenia zveruje finančnej polícii novela zákona o Policajnom zbore z roku 1997. Posilňuje oprávnenia služby pri odhaľovaní daňových únikov a nezákonných finančných operácií, ustanovuje formy užšej spolupráce služby finančnej polície s Ministerstvom financií Slovenskej republiky a Národnou bankou Slovenska, rozširuje možnosť použitia informačno-technických prostriedkov. Úrad finančnej polície sa úspešne etabloval v štruktúrach Európskej únie, v rámci ktorej sa stal členom organizácie EGMOND GROUP. Od augusta 1997 je napojený na medzinárodný komunikačný systém vytvorený uvedenou organizáciou. Ťažisko rezortu spočívalo vo vytváraní podmienok na boj s organizovanou kriminalitou. Na centrálnej úrovni bol do 1. júla 1997 vytvorený Úrad kriminálnej polície, v ktorého štruktúre je odbor na boj s organizovanou kriminalitou. Súčasťou odboru je osobitné pracovisko na boj proti terorizmu. Okrem toho bol vytvorený špecializovaný útvar zaoberajúci sa kriminálnym spravodajstvom a použitím agenta. Štruktúry boja s organizovanou kriminalitou sa vytvorili i na krajskej úrovni. Špecializovaným útvarom boli prednostne poskytované finančné prostriedky na zlepšenie ich materiálno-technického vybavenia. Ministerstvo pripravilo a vláda schválila súbor preventívnych opatrení zameraných na boj proti terorizmu a opatrenia na úseku boja proti detskej pornografii a sexuálnemu zneužívaniu žien a detí. Vypracovanú koncepciu boja Policajného zboru proti organizovanej kriminalite dotvárali opatrenia obsiahnuté v ročných správach o bezpečnostnej situácii v Slovenskej republike. Začiatkom roka 1998 boli Národnej rade Slovenskej republiky predložené ďalšie koncepčné materiály. Zaoberali sa analýzou stavu a štruktúry organizovaného zločinu v Slovenskej republike, účinnosťou opatrení prijatých proti organizovanému zločinu, korupcii a praniu špinavých peňazí a súčasne stavom pripravenosti polície, prokuratúry a súdnictva na boj s týmito javmi. Vláda prerokovala tiež otázky prerastania organizovaného zločinu do štátnomocenských štruktúr. Najvyššie štátne orgány dostali tak po prvýkrát komplexný obraz na tomto úseku. Na zvýšenie účinnosti boja s organizovanou kriminalitou boli podpísané viaceré medzinárodné dohody, uskutočnili sa rôzne formy prípravy a spolupráce našich odborníkov a riadiacich pracovníkov so zahraničím, vrátane spolupráce s medzinárodnými organizáciami. K významným akciám patrila 26. európska regionálna konferencia Interpolu v máji 1997 v Piešťanoch. Pozitívom prijatých opatrení je, že sa polícii podarilo vniknúť do štruktúr a rozložiť viaceré organizované skupiny páchateľov a objasniť závažné kriminálne delikty, ktoré niesli všetky znaky organizovanej kriminality. Medzi prvotné úlohy patrilo riešenie problému drogových závislostí a drogovej kriminality. Ministerstvo bolo gestorom vypracovania Národného programu boja proti drogám, ktorý schválila Národná rada Slovenskej republiky v roku 1995. Pri jeho realizácii sa kládol dôraz na zriadenie a postupné materiálno-technické a personálne budovanie národnej protidrogovej jednotky. Opodstatnenosť jej zriadenia potvrdzujú viaceré prípady zadržania väčšieho množstva drog. V súvislosti s prípravou návrhu zákona o prekurzoroch sa pripravuje zriadenie spoločného pracoviska Prezídia Policajného zboru a Colného riaditeľstva Slovenskej republiky, ktoré by malo zaistiť lepšiu komunikáciu a koordináciu obidvoch zložiek v boji proti drogám. Z iniciatívy vlády a na pozvanie ministra vnútra v roku 1996 sa uskutočnilo v Bratislave stretnutie ministrov členských krajín Stredoeurópskej iniciatívy zodpovedných za boj proti drogám, na ktorom bola dohodnutá postupná harmonizácia inštitucionálnych a legislatívnych podmienok v rámci týchto krajín. V súlade s programovým vyhlásením boli vytvorené právne a inštitucionálne podmienky zapojenia občanov do predchádzania kriminalite. Tieto podmienky vytvoril zákon o pomocníkoch Policajného zboru. Budovanie štruktúr pomocníkov Policajného zboru a vytváranie podmienok na ich činnosť sa v súčasnosti realizuje. Ministerstvo vnútra ako gestor vypracovania návrhu antikorupčného programu Čisté ruky kládlo značný dôraz na jeho realizáciu v podmienkach rezortu. Skutočnosť, že tieto úlohy sú plnené, potvrdili každoročné kontroly vykonané Úradom vlády Slovenskej republiky. Pri napĺňaní programu v rezorte plní dôležitú úlohu inšpekčná služba Policajného zboru, ktorá odhaľuje a dokumentuje trestnú činnosť policajtov. Negatívne javy sú priebežne vyhodnocované a zovšeobecňované. Na zvýšenie morálneho stavu a disciplíny, ako aj služobnej zdvorilosti v Policajnom zbore sú prijímané potrebné opatrenia. S cieľom zistiť stav realizácie programu Čisté ruky bola pripravená súhrnná informácia za všetky rezorty a bola predložená vláde Slovenskej republiky. Vyhodnotenie ukázalo, že prevažná väčšina úloh programu je splnená a prispela k vytvoreniu ďalších zábran proti rozmáhaniu korupcie vo verejnom živote. V programovom vyhlásení vlády sa vláda zaviazala vykonať opatrenia na zvýšenie ochrany štátnej hranice. Komplexný návrh riešenia ministerstvo zapracovalo do koncepcie profesionálnej ochrany štátnej hranice. Návrh koncepcie vláda prerokovala v marci 1996 a rozhodla zvýšenú ochranu štátnej hranice zabezpečiť prehodnotením existujúceho rozmiestnenia vojakov do vojsk Hraničnej polície. Na základe jej uznesenia z júla 1997 dôjde k naplneniu početných stavov vojakov na počet 1 630 v tomto roku. Vypracovaná bola Koncepcia modernizácie materiálno-technického vybavenia hraničných oddelení Policajného zboru, hraničných priechodov a medzinárodných letísk s výhľadom do roku 2000. Prínosom pre ochranu štátnej hranice bolo zavedenie moderných technických prostriedkov získaných zo zahraničia. Významné zmeny sa uskutočnili v roku 1997 v organizácii a riadení služby Hraničnej a Cudzineckej polície. Úspešne boli realizované aj úlohy na úseku migračnej politiky vlády Slovenskej republiky. S účinnosťou od 1. januára 1996 bol prijatý nový zákon o utečencoch. Vypracovaný bol Komplexný program integrácie utečencov, ktorý vláda schválila vo februári 1996. Program vytvoril potrebné predpoklady na zabezpečenie procesu integrácie. Úlohy programu sa plnia, dôkazom čoho je i pozitívne hodnotenie procesu integrácie medzinárodnými organizáciami, ktoré sa touto problematikou zaoberajú. V nadväznosti na program reformy verejnej správy vláda v roku 1995 schválila postup prác na reforme miestnej verejnej správy. Výsledkom bolo prijatie zákona Národnej rady Slovenskej republiky číslo 221/1996 Z. z. o územnom a správnom usporiadaní Slovenskej republiky a zákona Národnej rady Slovenskej republiky číslo 222/1996 Z. z. o organizácii miestnej štátnej správy a o zmene a doplnení niektorých zákonov. Uvedenými zákonmi sa realizovali ciele týkajúce sa vytvorenia nového územného a správneho usporiadania Slovenskej republiky a takého systému miestnej štátnej správy, ktorý by lepšie slúžil potrebám občanov, bol jednoduchší a finančne menej náročný a ktorým by sa posilnila koordinačná funkcia štátu v území. Novým územným a správnym usporiadaním Slovenskej republiky sa dosiahlo optimálnejšie priestorové usporiadanie štátu pri zachovaní Ústavou Slovenskej republiky deklarovanej jednotnosti a nedeliteľnosti územia Slovenskej republiky. S uplatnením prvkom horizontálnej integrácie bolo zriadených 8 krajských a 79 okresných úradov. Okrem výkonu štátnej správy bola do ich pôsobnosti decentralizovaná z ministerstiev činnosť na vybraných úsekoch hospodárskeho riadenia. Zriadením krajských a okresných úradov sa znížil počet úradov miestnej štátnej správy zo 643 na 87. Pôsobnosť dovtedy samostatných úradov špecializovanej miestnej štátnej správy bola sústredená do jedného komplexného úradu - okresného úradu na prvom stupni a krajského úradu na stupni druhom. Zrušené boli duplicitné činnosti smerujúce dovnútra úradu, čím bolo možné znížiť počet zamestnancov z 22 251 v orgánoch všeobecnej a špecializovanej miestnej štátnej správy na 19 999 zamestnancov krajských a okresných úradov. Rozsah úsekov štátnej správy v pôsobnosti krajských a okresných úradov umožňuje komplexne rozhodovať o právach, právom chránených záujmoch alebo o povinnostiach právnických a fyzických osôb. Na realizáciu systematickej prípravy a zvyšovania odbornej kvalifikačnej úrovne zamestnancov verejnej správy vláda v roku 1995 schválila koncepciu vzdelávania vo verejnej správe. Prvá etapa realizácie uvedenej koncepcie bola spustená vydaním nariadenia vlády Slovenskej republiky číslo 157/1997 Z. z. o osobitných kvalifikačných predpokladoch na výkon niektorých činností v krajských a okresných úradoch. Pri budovaní nových miestnych orgánov štátnej správy sa kládol dôraz na budovanie informačnej infraštruktúry. Pozornosť sa venovala najmä vybudovaniu lokálnych počítačových sietí úradov a zabezpečeniu osobných počítačov. Vznikol nový informačný systém miestnej štátnej správy s výrazným medzinárodným charakterom. V súčasnosti sa pripravuje presun niektorých správnych agend a nový register obyvateľstva, ktorý bude základom spoľahlivého a kvalitného fungovania celého radu ďalších informačných systémov v štátnej správe. Vážené pani poslankyne, páni poslanci, súbežne so zdokonaľovaním miestnej štátnej správy sa vytvárali podmienky na skvalitňovanie samosprávy. Pokračovalo sa v príprave presunov niektorých kompetencií z orgánov miestnej štátnej správy na miestnu samosprávu. Ich realizácia však vyžaduje kvalitnú väzbu na systém financovania a bude vyžadovať dlhšie časové obdobie na ich uskutočnenie. Ústava Slovenskej republiky okrem samosprávy obcí predpokladá aj existenciu samosprávy vyšších územných celkov. Návrh zákona, ktorým sa konštituujú vyššie územné celky, ministerstvo pripravilo a bol predložený do Národnej rady Slovenskej republiky. Vláda prijala potrebné rozhodnutie na podpísanie Európskej charty miestnej samosprávy a na vypracovanie harmonogramu legislatívnych prác nevyhnutných na zabezpečenie obsahovej implementácie jej ustanovení do vnútroštátneho práva. V januári toho roku schválila návrh na pristúpenie Slovenskej republiky k Európskemu rámcovému dohovoru o cezhraničnej spolupráci medzi územnými celkami alebo orgánmi a doplnkovému protokolu k tomuto dohovoru. V rámci cieľov stanovených v Programovom vyhlásení vlády Slovenskej republiky ministerstvo splnilo úlohy na úseku správy štátnych hraníc, živnostenského podnikania i nové úlohy vyplývajúce z osobitných zákonov upravujúcich právne vzťahy inštitúcií tretieho sektora. Realizácia programového vyhlásenia v rezorte ministerstva vnútra bola spojená s intenzívnou legislatívnou činnosťou. V rokoch 1995 až 1998 ministerstvo vypracovalo 38 návrhov zákonov, z ktorých bolo 22 publikovaných v Zbierke zákonov a ďalšie sú v rôznom štádiu ústavného prerokovania alebo prípravy. K najvýznamnejším patria zákony z oblasti policajnej činnosti a verejnej správy. Ministerstvo ďalej pripravilo 9 nariadení vlády, 27 vyhlášok a 5 výnosov. Vážené dámy a páni, vytvorením legislatívnych podmienok, ale aj podmienok na úseku personálneho zabezpečenia, spojenia, informatiky, zdravotného a sociálneho zabezpečenia sa podarilo plánované ciele a úlohy programového vyhlásenia v oblasti bezpečnostnej a verejnej správy v rezorte naplniť, a to i napriek obmedzeným rozpočtovým zdrojom. Ministerstvo splnilo i ďalšie úlohy na úsekoch, na ktorých plní funkciu ústredného orgánu štátnej správy, a to na úseku požiarnej ochrany, civilnej ochrany, ochrany utajovaných skutočností a šifrovej ochrany informácií. Dovoľte mi poďakovať poslancom Národnej rady Slovenskej republiky za podporu pri prijímaní zákonov nášho rezortu. Dovoľte mi poďakovať pracovníkom ministerstva vnútra za vykonanú prácu a dovoľte mi poďakovať občanom Slovenskej republiky za trpezlivosť a spoluprácu pri realizácii reformy štátnej správy a reštrukturalizácie Policajného zboru. Som presvedčený, že každý, kto si vypočuje odpočet úloh z programového vyhlásenia vlády, uzná, že bol vykonaný veľký kus poctivej práce. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1094" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1094.p1">Ďakujem pánu ministrovi Krajčimu. Ďalej bude vystupovať minister obrany Slovenskej republiky pán Ján Sitek.</seg>
            </u>
            <u xml:id="ParlaMint-SK_1998-06-30-t1m49.u1095" who="#JánSitek.1956" ana="#regular">
               <seg xml:id="ParlaMint-SK_1998-06-30-t1m49.u1095.p1">Vážený pán predseda Národnej rady Slovenskej republiky, vážené pani poslankyne a páni poslanci, dovoľte mi, aby som vám predložil odpočet Programového vyhlásenia vlády Slovenskej republiky za rezort ministerstva obrany za roky 1994 až 1998. V súčasnom politickom dianí považujem za veľmi dôležitú skutočnosť, že Armáda Slovenskej republiky sa počas tohto volebného obdobia ukázala ako nadstranícky a konsolidačný prvok našej spoločnosti. Reálny fakt, že armáda bola a je najdôveryhodnejšou inštitúciou s dlhodobo vysokými preferenciami, potvrdzuje, že postupné a cielené kroky v jej transformácii sú úspešné. S tým súvisí i skutočnosť, že vojaci dokázali v kritických situáciách, akými boli nedávne prírodné pohromy či priemyselné nešťastia, pri ktorých boli ohrozené životy, majetok občanov, že sú pripravení pohotovo a zodpovedne plniť stanovené úlohy. I napriek tomu, že potreby armády sú väčšie ako pridelené finančné prostriedky, sme schopní plniť úlohy spojené s obranou územnej celistvosti a nezávislosti samostatného a suverénneho štátu. Programové vyhlásenie vlády Slovenskej republiky vytvára základný rámec pôsobenia Ministerstva obrany Slovenskej republiky a Generálneho štábu Armády Slovenskej republiky pri realizácii zverených kompetencií. V súlade s uznesením Národnej rady Slovenskej republiky číslo 69/1995 sme rozpracovali v rezorte ministerstva obrany Programové vyhlásenie vlády Slovenskej republiky na konkrétne termínované úlohy na roky 1995 až 1998. Tento materiál sa stal východiskovým dokumentom pri plánovaní činnosti rezortu ministerstva obrany na jednotlivé roky. Rezort ministerstva obrany plnil Programové vyhlásenie vlády Slovenskej republiky v jednotlivých oblastiach takto: V uplynulom volebnom období bolo prioritné riešenie sociálnych otázok života vojakov. Oblasť sociálnej politiky a starostlivosti o rozvoj a zabezpečenie ľudských zdrojov sa riešila predovšetkým legislatívnym procesom. Postupne sa prijali a do života uviedli Branný zákon, zákon o vojenskej službe, zákon o peňažných náležitostiach vojakov a zákon o sociálnom zabezpečení vojakov, ktoré majú zvýšiť úroveň sociálno-ekonomického zabezpečenia príslušníkov armády. Ich prostredníctvom sa sledovala postupná profesionalizácia výkonu vojenskej služby v Armáde Slovenskej republiky, diferenciácia odmeňovania podľa náročnosti plnených úloh, všestranné sociálne zabezpečenie vojakov počas, ale i po skončení vojenskej služby. Zároveň sme mali na zreteli posilnenie motivácie výkonu vojenskej služby v armáde, predovšetkým u mladých vojakov- -profesionálov. Na to odborné orgány vypracovali i služobný kariérny poriadok pre profesionálnych vojakov a rozpracovali sa zámery a úlohy profesionalizácie Armády Slovenskej republiky na najbližšie obdobie. Ministerstvo obrany Slovenskej republiky v súčasnosti pripravuje aj súbor všeobecne záväzných predpisov a k nim sa vzťahujúce interné normatívne akty, ktoré vydá na základe splnomocňovacích ustanovení príslušných zákonov. Prioritou sociálnej politiky v rezorte ministerstva obrany je taktiež budovanie samostatného systému sociálneho zabezpečenia profesionálnych vojakov, a to budovanie systému nezávislého od všeobecného systému sociálneho poistenia tak, aby bol jedným z rozhodujúcich motivačných a stimulačných faktorov na výkon profesionálnej služby. Predpoklady na postupnú profesionalizáciu armády sa vytvorili prijatím novej zákonnej úpravy o priebehu služby a služobných pomerov vojakov, a to zákonom číslo 370/1997 Z. z. o vojenskej službe. Zvyšovanie úrovne zdravotnej starostlivosti u príslušníkov Armády Slovenskej republiky sa riešilo v súlade s cieľmi Koordinačnej rady na ochranu a podporu zdravia zriadenej pri Ministerstve zdravotníctva Slovenskej republiky. V rámci konkretizácie úloh sa v tejto oblasti prijala v roku 1996 koncepcia ďalšieho rozvoja vojenského zdravotníctva. V zdravotníckom zabezpečení sme dosiahli trvalú dostupnosť zdravotníckej pomoci. V uplynulom období sme vo zvýšenej miere investovali do materiálneho a technického vybavenia vojenských nemocníc a ich ďalšej výstavby. V tomto trende chceme v blízkej budúcnosti pokračovať. Zvýšenú pozornosť sme z úrovne Ministerstva obrany Slovenskej republiky venovali bytovej otázke. V rokoch 1995 až 1997 sa odovzdalo spolu 998 bytových jednotiek vo vybraných posádkach s vysokým počtom žiadateľov o pridelenie bytu, napríklad v Žiline, Martine, Nitre, Prešove, Trenčíne, Zvolene a Bratislave. Do konca roku predpokladáme odovzdanie ďalších 350 bytov. Ide predovšetkým o stavby rozostavané v predchádzajúcich rokoch. V tejto súvislosti chcem zdôrazniť, že v oblasti investičnej výstavby sa výrazne znížila rozostavanosť. V súlade s koncepciou masmediálnej politiky rezortu ministerstva obrany pokračoval rozvoj vzájomných vzťahov s médiami a verejnosťou. Za hodnotené obdobie získala Armáda Slovenskej republiky najvyššiu mieru dôvery občanov. Prispelo k tomu najmä pravidelné organizovanie tlačových konferencií a brífingov hovorcu ministerstva obrany a hovorcu Generálneho štábu Armády Slovenskej republiky, kde bola novinárska verejnosť včas a aktuálne informovaná o otázkach činnosti jednotlivých súčastí ministerstva obrany. Nezanedbateľnou v tomto smere bola a je i činnosť vojenských redakcií v Slovenskom rozhlase a Slovenskej televízii, ako aj vojenského týždenníka Obrana a ďalších redakcií pôsobiacich vo Vojenskej informačnej a tlačovej agentúre Ministerstva obrany Slovenskej republiky a pri Generálnom štábe Armády Slovenskej republiky. Rezort aktívne spolupracuje s občianskymi združeniami, ktoré majú profesijný vzťah k armáde. V súčasnosti je uzavretých 11 dohôd o vzájomnej spolupráci. Prostredníctvom nich majú združenia možnosť podieľať sa na tvorbe vojenských zákonov a interných nariadení a ovplyvňovať život armády. Na základe uznesenia vlády Slovenskej republiky číslo 1014 o zavedení vojenskej duchovnej a náboženskej služby bol rozkazom ministra obrany Slovenskej republiky číslo 36/1995 na Ministerstve obrany Slovenskej republiky zriadený Úrad vojenských duchovných. Úrad plní úlohy zamerané predovšetkým na pastoračnú a duchovnú starostlivosť o veriacich vojakov. S cieľom duchovne obrodiť a nábožensky obnoviť život v Armáde Slovenskej republiky sa naši vojaci už pravidelne zúčastňujú na medzinárodných vojenských púťach v Lurdoch vo Francúzsku a Čenstochovej v Poľsku, na ktorých naši príslušníci dôstojne reprezentujú mladú Slovenskú republiku. V Levoči sa na druhej vojenskej púti v tomto roku spolu s našimi zúčastnili i francúzski vojaci. V oblasti vojenskej vedy a techniky bola vypracovaná koncepcia rozvoja vedy a techniky v rezorte ministerstva obrany. Podpora rozvoja vedeckej práce umožnila udržať stabilitu a funkčnosť vedeckého potenciálu v rezorte ministerstva obrany. Na základe uznesenia vlády Slovenskej republiky číslo 164/1996 sa plnia aj úlohy v rámci Národného programu boja proti drogám. Náčelník Generálneho štátu Armády Slovenskej republiky vydal rozkaz číslo 15/1997 - Realizácia programu boja proti drogám v Armáde Slovenskej republiky. Dôsledným plnením tohto rozkazu sa postupne darí budovať efektívny systém prevencie a boja proti drogám. V súčasnosti je v štádiu príprav rozkaz ministra obrany Slovenskej republiky o realizácii preventívnych opatrení na boj proti drogám v rezorte ministerstva obrany na roky 1998 - 2000. V oblasti športu a telesnej výchovy sme prijali koncepciu telesnej výchovy a športu do roku 2010 v rezorte ministerstva obrany. Podľa vzoru armád vyspelých demokratických štátov sa stala fyzická pripravenosť profesionálnych vojakov jedným zo základných kritérií spôsobilosti na výkon vojenskej služby. Cieľom vojenského vrcholového športu bolo vytvoriť zodpovedajúce podmienky na prípravu a dôstojnú reprezentáciu Slovenskej republiky a jej armády. Najvýznamnejšie úspechy dosiahli vojenskí vrcholoví športovci na XXVI. letných olympijských hrách 1996 v Atlante, kde sme získali všetky tri medaily slovenskej výpravy a z I. vojenských svetových hier sa vrátili s piatimi medailami. Naši armádni športovci získali viackrát tituly majstrov Slovenskej republiky, či už to bolo v jednotlivých, alebo kolektívnych športoch. V súčasnosti sa rezort ministerstva obrany podieľa na príprave XIX. svetovej zimnej univerziády, ktorá sa uskutoční v roku 1999 v Poprade. Pani poslankyne, páni poslanci, v oblasti zahraničnej politiky sme nadviazali na politiku približovania Slovenskej republiky k európskym a transatlantickým politickým, bezpečnostným a ekonomickým štruktúram a pokračovali sme v plnení podmienok na dosiahnutie členstva v týchto organizáciách. Slovenská republika sa svojou vojenskou účasťou v programe Partnerstvo za mier zaradila medzi najaktívnejšie partnerské krajiny. Príslušníci našej armády aj v konkrétnom nasadení v rámci spomínaného programu v období rokov 1995 - 1998 naplnili kritériá na prijatie do NATO, čo deklarovali i najvyšší predstavitelia Severoatlantickej aliancie a jej členských krajín. Naše výsledky sú prinajmenšom porovnateľné s výsledkami armád štátov zaradených do prvej skupiny rozšírenia NATO. Na spoločných cvičeniach s ozbrojenými silami aliancie sme potvrdili pripravenosť vyčlenených jednotiek Armády Slovenskej republiky podieľať sa na mnohonárodných mierových operáciách. Slovenská republika všestranne využívala aj priestor, ktorý jej poskytuje štatút asociovaného partnera Západoeurópskej únie a podporila priaznivé tendencie v aktivizácii jej činnosti a úsilie zamerané na rast operačnej schopnosti tejto generácie. K rozšíreniu vzťahov sme prispeli i účasťou na spoločných cvičeniach zameraných na zdokonalenie krízového manažmentu. V hodnoteniach predstaviteľov NATO sa umiestnila Armáda Slovenskej republiky na popredných miestach medzi krajinami programu Partnerstvo za mier. V rozvoji medzinárodných vojenských kontaktov sa podarilo preniesť ťažisko pozornosti Ministerstva obrany Slovenskej republiky na plnenie vypracovaných strednodobých programov dvojstrannej vojenskej spolupráce s členskými štátmi NATO a so susednými krajinami. V hodnotenom období došlo k ďalšiemu rozšíreniu a zdokonaleniu medzinárodnoprávnej základne vzťahov s partnermi v zahraničí. Od roku 1995 do konca roku 1997 sme podpísali 44 medzivládnych a rezortných zmluvných dokumentov o vojenskej spolupráci, ktoré vyplývajú z Programového vyhlásenia vlády Slovenskej republiky, a 36 zmluvných dokumentov nad jeho rámec. Od začiatku roka 1998 sme uzavreli 14 zmluvných dokumentov a 16 ďalších je už pripravených. Slovenská republika pokračovala v dôslednom plnení záväzkov v oblasti kontroly zbrojenia a odzbrojenia. Ministerstvo obrany Slovenskej republiky zabezpečovalo dôsledné plnenie ustanovení Zmluvy o konvenčných ozbrojených silách v Európe, čoho dôkazom je splnenie znižovacej povinnosti Slovenskej republiky a uplatnenie režimu výmeny informácií a verifikačného režimu tejto zmluvy. Pri kontrolách útvarov a jednotiek, ktoré uskutočnili medzinárodné inšpekčné skupiny na našom území, sa nezistili porušenia Zmluvy o konvenčných ozbrojených silách v Európe. Slovenskí inšpektori sa zúčastnili v rokoch 1995 - 1997 na 114 verifikačných aktivitách v rámci medzinárodných inšpekčných tímov. Medzi najvýznamnejšie príspevky Slovenskej republiky na udržanie mieru vo svete patrí najmä podpora mierových iniciatív OSN a ďalších medzinárodných organizácií. V hodnotenom období sa príslušníci Armády Slovenskej republiky zúčastnili na mierových a pozorovateľských misiách OSN a Európskej únie na území bývalej Juhoslávie a Angoly. Mimoriadny medzinárodný ohlas a uznanie sprevádzali najmä účasť ženijnej jednotky Armády Slovenskej republiky na operáciách OSN UNPROFOR a UNTAES. Naši príslušníci tu na medzinárodnom poli dokázali svoje vojenské majstrovstvo a profesionálne kvality. V záujme udržania dosiahnutého kreditu sa Armáda Slovenskej republiky v roku 1998 pripravuje na vyslanie jednotiek do ďalších mierových misií OSN. V oblasti brannej politiky, stratégie a rozvoja armády sme vypracovali tieto dokumenty: Základné ciele a zásady národnej bezpečnosti Slovenskej republiky, Národná obranná stratégia Slovenskej republiky a Systém obrany Slovenskej republiky. Spomínané materiály akceptujú zmeny v oblasti medzinárodnej bezpečnosti a vytvárajú podmienky na presadzovanie národných záujmov Slovenskej republiky v kontexte s reálnym vývojom vo svete. Proces transformácie Armády Slovenskej republiky pokračoval v súlade s Koncepciou výstavby Armády Slovenskej republiky do roku 2000 a plánom plnenia úloh prvej a druhej etapy, Dlhodobým plánom rozvoja Armády Slovenskej republiky do roku 2010 a Komplexným programom výskumu, vývoja a výroby zbraňových systémov a rozvoja vyzbrojovania Armády Slovenskej republiky a bezpečnostných zložiek. Pôvodný zámer reorganizácie vojsk sme v roku 1995 upravili a spresnili sme základné otázky výstavby vojska domobrany. Realizácia úloh prvej etapy koncepcie výstavby Armády Slovenskej republiky prebiehala v súlade s vytýčenými cieľmi a ekonomickými možnosťami štátu. Transformácia Armády Slovenskej republiky zabezpečila redukciu počtov osôb a bojovej techniky v súlade so Zmluvou o konvenčných ozbrojených silách v Európe. Pri plnení úloh druhej etapy Koncepcie výstavby Armády Slovenskej republiky v rokoch 1996 - 1997 sa naše úsilie sústredilo na splnenie hlavného cieľa transformácie Armády Slovenskej republiky - vytvorenia relatívne malej, modernej, kvalitne vyzbrojenej a vycvičenej armády, všestranne porovnateľnej so štandardom armád vyspelých demokratických štátov. Spresnené a konkretizované úlohy tretej etapy koncepcie výstavby Armády Slovenskej republiky, prebiehajúcej v rokoch 1998 - 2000, sú súčasťou materiálu Integrovaný program rozvoja Armády Slovenskej republiky do roku 2010 s výhľadom do roku 2015. Jeho cieľom je vybudovanie systémovo usporiadaného rezortu s určením optimálneho zloženia prvkov riadenia a velenia, vypracovanie návrhov na ďalší rozvoj Armády Slovenskej republiky, na modernizáciu armády v závislosti od úloh, ktoré sa od nej očakávajú v rámci dosiahnuteľnej a zároveň postačujúcej bezpečnosti štátu. V súvislosti s vytvorením nového územného a správneho usporiadania Slovenskej republiky rezort ministerstva obrany plnil úlohy zabezpečenia výkonu štátnej správy v novovzniknutých okresoch. Vytvorili sme 42 nových okresných vojenských správ a zreorganizovali 37 pôvodných okresných vojenských správ. V zmysle prijatého Branného zákona sme uskutočnili k 1. januáru 1998 transformáciu vyšších doplňovacích veliteľstiev na úrady vojenskej správy, ktoré plnia úlohy obrany štátu. Pani poslankyne, páni poslanci, v oblasti ekonomickej politiky a hospodárskeho rozvoja sa realizovala transformácia rozpočtového úseku rezortu ministerstva obrany. Ako som už na začiatku uviedol, činnosť rezortu obrany je poznamenaná nedostatkom finančných prostriedkov. Zastávame názor, že finančné prostriedky pre armádu sa musia vyčleňovať a garantovať minimálne na 5 rokov dopredu. Napriek týmto zložitostiam pokračovali práce na realizácii systému plánovania, programovania a rozpočtovania a zmene spôsobu financovania Armády Slovenskej republiky plošným zavedením vojenských úradov finančného zabezpečenia, čím sa výrazným spôsobom stransparentňuje tok finančných prostriedkov. Jednou z priorít hospodárskeho rozvoja rezortu ministerstva obrany bolo zvyšovanie produkčného potenciálu s využitím vlastnej základne vedy, výskumu, vývoja a dostupných výrobných zdrojov. V tejto súvislosti rezort ministerstva obrany vypracoval Komplexný program výskumu, vývoja a výroby zbraňových systémov, rozvoja a vyzbrojovania Armády Slovenskej republiky a bezpečnostných zložiek Slovenskej republiky a Projekty rozvoja zbrojárskej produkcie. Osobitná pozornosť sa venovala prednostnému nákupu materiálu a hotových výrobkov pochádzajúcich z domácich slovenských zdrojov. Do modernizácie výzbroje Armády Slovenskej republiky sa okrem prostriedkov z deblokácie dlhu Ruskej federácie investovali finančné prostriedky na nákup munície. Za veľký úspech považujem zavedenie a následné podpísanie kontraktu na nákup delostreleckého systému Zuzana, čím došlo k oživeniu slovenskej zbrojárskej produkcie. Aj napriek obmedzeným ekonomickým možnostiam štátu pokračuje výskum, vývoj a výroba zbraňových systémov. V hodnotenom období sme schválili 47 návrhov na zavedenie novej výzbroje, techniky a materiálu do výzbroje Armády Slovenskej republiky. Úspešne pokračuje vývoj samohybného protilietadlového kompletu BRAMS, malého obrneného a stredného terénneho automobilu simulačnej a trenažérovej techniky. Pred dokončením je modernizácia tanku T 72, munícia a mínomet. Vláda Slovenskej republiky na minulom zasadnutí schválila garanciu vládneho úveru 1,5 mld. korún na podporu týchto zbraňových systémov. Predstavitelia rezortu vykonali rad pracovných ciest do mnohých štátov sveta za účelom prezentácie výrobkov slovenského zbrojárskeho priemyslu. Súčasne sme z úrovne rezortu obrany organizovali návštevy spojené s ukážkou týchto výrobkov priamo v našich výcvikových priestoroch. Armáda Slovenskej republiky sa buduje na princípe nadstraníckosti, rasovej a náboženskej znášanlivosti. Prehlbovanie národného povedomia, estetického cítenia a vlastenectva príslušníkov rezortu ministerstva obrany sa uskutočňovalo najmä prostredníctvom vlasteneckej a etickej výchovy vojakov základnej služby, profesionálnych vojakov a občianskych zamestnancov. S cieľom zjednotiť prístupy vo výchove bol v roku 1997 vydaný predpis Výchova príslušníkov Armády Slovenskej republiky. Dôslednou realizáciou opatrení prijatých v oblasti morálneho stavu a disciplíny v rezorte ministerstva obrany sa podarilo zlepšiť vzťahové otázky medzi vojakmi a znížiť počet mimoriadnych udalostí zapríčinených hrubým porušovaním vojenskej disciplíny. Prostredníctvom jednotlivých aktivít, výstav, vystúpení súborov, celoarmádnych festivalov hudby, slovesného umenia, folklóru a autorskej literárnej tvorby sa pôsobilo na príslušníkov rezortu pri formovaní ich vzťahu k hodnotám a národným tradíciám, prehlbovalo sa ich vlastenecké cítenie a kultivovali sa medziľudské vzťahy. Naša armáda je taká mladá, ako je mladý náš štát. História národa má však hlboké korene, ktoré boli popretrhávané a oslabované počas dlhých vekov nesamostatnosti. V prvých rokoch štátnosti sme sa k nim preto usilovne vracali. Vo vojenských tradíciách sa objavili zaznávané osobnosti a udalosti. Vyvolali sme záujem o vlastné dejiny. Prezident republiky postupne prepožičal bojové zástavy viacerým útvarom, ktoré spolu s iným prijali s históriou zviazané názvy. Zaviedli sme nové uniformy vojakov Armády Slovenskej republiky. Objednávky na ne dali prácu viacerým slovenským podnikom v regiónoch ohrozených nezamestnanosťou. Postupne pribúdajú nové označenia, znaky a symboly. S potešením upozorňujem, že pri vytváraní nevládne diktát zhora, ale podporujeme aktivitu prichádzajúcu výlučne z jednotlivých posádkových miest. Sú dôkazom toho, že si dôstojníci, vojaci, občianski zamestnanci, ako aj členovia spoločenských organizácií uvedomujú dôležitosť vlastného historického povedomia. Pri jeho pestovaní treba odstrániť nemalý nános ideologického balastu. Bez toho nemožno priviesť ľudí k úcte k vlastnej minulosti a k pochopeniu jej neraz tragických peripetií. Na upevňovanie a zvyšovanie historického povedomia národného uvedomenia bola prijatá koncepcia využívania národných a vojenských tradícií v rezorte ministerstva obrany. Zvolili sme prístup, ktorý je vlastný v demokratických armádach sveta. Koncepcia vychádzala dôsledne z princípu zmierenia, vyrovnania sa s minulosťou, a to s cieľom odideologizovať dejiny. V areáli ministerstva obrany sme pred necelými dvomi rokmi odhalili Pamätník zmierenia. Je to symbolické miesto spomienky na všetkých našich vojakov, ktorí padli na bojiskách sveta. Potešil som sa, keď som sa tu v predvečer Svetového roku Slovákov stretol s predstaviteľmi väčšiny politických strán. Môžem povedať, že tento princíp prijali. Aj na ňom stojí prestíž Armády Slovenskej republiky. Keby sa nám tento princíp podarilo preniesť z vojenskej pôdy do života, mohla by byť prestíž Slovenska vo svete taká, aká je prestíž slovenskej armády vo svete. V septembri si pripomenieme 150. výročie prvého víťazstva slovenských dobrovoľníkov. Považujeme ho za jeden z najdôležitejších medzníkov v histórii slovenského vojenstva. Tu sa kládli základy novodobej Armády Slovenskej republiky. Spoločným pripomenutím týchto udalostí 22. septembra oslávime prvýkrát Deň slovenskej armády. Dnes, keď prakticky uzatváram obdobie svojho pôsobenia vo funkcii ministra obrany, myslím najmä na tých, ktorí sa napriek finančným ťažkostiam, napriek tomu, že niekedy začínali doslova na zelenej lúke, podpísali pod všetko dobré, čo sa v prvých rokoch existencie Armády Slovenskej republiky vytvorilo a čo jej vynieslo zaslúženú dôveru doma aj v zahraničí. Dovoľte mi, aby som sa im touto cestou poďakoval a vyslovil im prianie, aby ďalej v zdraví spevňovali a budovali dielo našej národnej bezpečnosti a hrdosti. Súčasne mi dovoľte poďakovať tejto poslaneckej snemovni za podporu a pochopenie. Vážený pán predseda, vážené pani poslankyne, vážení páni poslanci, milí občania Slovenskej republiky, ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1096" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1096.p1">Ďakujem, pán minister, aj ja vám. Pani poslankyne, páni poslanci, rokovací deň piatok je určený časovo do 16.00 hodiny. Keďže sme prekročili túto časovú jednotku, chcem sa spýtať, či budeme pokračovať ďalej v dnešný deň, pretože majú vystúpiť ešte piati páni ministri, alebo budeme pokračovať v utorok, tak ako je to dohodnuté na poslaneckom grémiu. Keďže podľa hlasov nie je jednotnosť, či budeme pokračovať, alebo nie, budem musieť dať hlasovať, čiže hlasovaním rozhodnúť o pokračovaní dnešnej schôdze. Prosím, pani poslankyne, páni poslanci, budeme hlasovať o tom, či si predĺžime rokovací deň, alebo nie. Prosím, prezentujme sa a hlasujme, či predlžujeme dnešný deň do 19.00 hodiny, alebo nie. Prezentovalo sa 60 poslancov. Takže dám hlasovať ešte raz. Prosím, budeme sa znovu prezentovať a hlasovať. Prezentovalo sa 63 poslancov. Pani poslankyne, páni poslanci, vážení členovia vlády, prerušujem 49. schôdzu s tým, že budeme pokračovať v utorok 14. júla o 10.00 hodine. Ďakujem vám pekne.</seg>
            </u>
            <note type="date">Deviaty deň rokovania 49. schôdze Národnej rady Slovenskej republiky 14. júla 1998</note>
            <u xml:id="ParlaMint-SK_1998-06-30-t1m49.u1097" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1097.p1">Vážené pani poslankyne, vážení páni poslanci, otváram deviaty deň rokovania 49. schôdze Národnej rady Slovenskej republiky. V rokovaní prerušenej 49. schôdze budeme pokračovať vystúpením členov vlády k bodu programu odpočet plnenia Programového vyhlásenia vlády Slovenskej republiky za roky 1994 - 1998. Je to tlač 1032. Prosím teraz tých členov vlády, ktorí ešte v rámci tohto bodu programu nevystúpili, aby zaujali svoje miesta v rokovacej miestnosti. Ako prvý vystúpi minister spravodlivosti Slovenskej republiky pán Jozef Liščák. Pani poslankyne, páni poslanci, prosím, aby ste zaujali svoje miesta. Prosím pána ministra Liščáka.</seg>
            </u>
            <u xml:id="ParlaMint-SK_1998-06-30-t1m49.u1098" who="Liščák, J." ana="#regular">
               <seg xml:id="ParlaMint-SK_1998-06-30-t1m49.u1098.p1">Vážený pán predseda Národnej rady Slovenskej republiky, vážené pani poslankyne, vážení páni poslanci, vážení členovia vlády, dovoľte mi, aby som aj ja predstavil vyhodnotenie plnenia programového vyhlásenia vlády v rezorte spravodlivosti, ktorý je špecifický tým, že všetko pozitívne, čo z neho dostáva občan od súdov ako od garantov dodržiavania a uplatňovania jeho práv, je úsilím rezortu spravodlivosti. Úloha výkonnej moci je totiž vytvoriť všetky legislatívne, materiálne a personálne podmienky na to, aby sa realizovalo základné právo občana na zákonné súdne rozhodnutie vynesené nezávislým sudcom. Uspokojenie tohto práva občana bolo preto základným strategickým cieľom činnosti celého rezortu. Už v decembri 1994 sa začala vykonávať analýza funkčnosti výkonnosti súdnictva. V januári 1995 som inicioval pracovné stretnutia s predsedami súdov Slovenskej republiky, kde boli vyjasnené zámery a úlohy rezortu na budúce obdobie. Okrem toho som vykonal pracovné výjazdy takmer do všetkých súdov Slovenskej republiky, kde som si v osobných rozhovoroch so sudcami a ďalšími pracovníkmi súdov priamo zisťoval a overoval skutočný stav chodu súdnictva. Ostatné priame kontakty so súdmi a sudcami pokračovali počas celého funkčného obdobia a využívali sa na ne napríklad aj výjazdové rokovania vlády. V relatívne krátkom čase sa tak získal dostatok poznatkov a podkladov na vypracovanie materiálu s názvom Systém zvyšovania efektivity činnosti súdov, ktorý bol schválený vládou Slovenskej republiky ako základný programový dokument práce rezortu. Zefektívnenie súdnictva sme pritom od začiatku chápali v duchu európskych tendencií, ktoré za hlavný problém súčasného súdnictva považujú zabezpečenie včasnej a nezávislej súdnej ochrany. Občan totiž potrebuje súdne rozhodnutie, ktoré je zákonné a spravodlivé, ale zároveň ho potrebuje mať čím skôr. Prieťahy v konaní porušujú nestrannosť súdnictva, a tým sa stráca aj zmysel sudcovskej nezávislosti. Tieto východiská potvrdili aj závery 20. konferencie európskych ministrov spravodlivosti konanej v Budapešti v júni 1996, ako aj odporúčania nedávno konaného Justičného fóra ministrov spravodlivosti krajín stredovýchodnej Európy. V tomto duchu a na základe schváleného systému zvyšovania efektivity činnosti súdov bola vypracovaná novela Občianskeho súdneho poriadku pod číslom zákona 232/1995 Z. z., ktorá nadobudla účinnosť 1. decembra 1995 a bola prelomová z hľadiska vytvorenia legislatívnych predpokladov sfunkčnenia našich súdov. Novelou Občianskeho súdneho poriadku sa okrem iného zjednodušilo dedičské konanie zavedením osvedčenia o dedičstve, ktoré na základe poverenia súdov za podmienok ustanovených v zákone vydáva notár, súdny komisár. Inštitútom osvedčenia o dedičstve sa výrazne urýchlilo dedičské konanie a znížil sa počet nevybavených dedičských vecí. Počet nevybavených dedičských vecí zo začiatku roka 1995, okolo 200 000, sa do konca roka 1997 znížil takmer o 50 %. Dnes sa osvedčením o dedičstve vybavuje až 71 % dedičských vecí. Okrem toho viaceré rokovania s Úradom geodézie, kartografie a katastra Slovenskej republiky a Notárskou komorou a na ich základe neskôr zvýšený počet notárskych úradov zo 140 na 171, ako aj urýchlenie výmeny údajov s Katastrom nehnuteľností odvrátili hrozbu, že by sme dnes mali 300 000 až 400 000 nevybavených dedičstiev. Novelizácia Občianskeho súdneho poriadku umožnila znížiť prostredníctvom platobných rozkazov o 24 000 vecí aj počet nevybavených obchodných vecí vo vzťahu k Českej republike. Čiastočným prelomením princípu materiálnej pravdy v civilnom procese sa podarilo zásadným spôsobom spriechodniť obchodné a civilné súdnictvo. Efektívnosť výkonu súdnictva zvyšujú aj ďalšie legislatívne úpravy, ktoré umožňujú znížiť počet súdnych konaní. Dôvodne sa dá predpokladať, že nariadenie vlády Slovenskej republiky číslo 87/1995 Z. z. na vykonanie Občianskeho zákonníka, ktorým sa zvyšuje úrok z omeškania z 3 % na dvojnásobok diskontnej sadzby, má vplyv na zvýšenie finančnej disciplíny a na zníženie počtu súdnych sporov. K poriadku a finančnej disciplíne v značnej miere by mala prispieť novelizácia Obchodného zákonníka, novelizácia zákona o konkurze a vyrovnaní, novelizácia Trestného zákona, ktoré nadobudli účinnosť v tomto roku. Očakávame, že predovšetkým novela zákona o konkurze a vyrovnaní v spojení s uzákonením trestnoprávnej zodpovednosti za činy spáchané v súvislosti s konkurzom a vyrovnaním by mala spriechodniť konkurzné a vyrovnávacie konanie. K zefektívneniu súdnictva nie v malej miere prispelo prijatie zákona Národnej rady Slovenskej republiky číslo 233/1995 Z. z. o súdnych exekútoroch a exekučnej činnosti. K januáru roku 1998 bolo súdom vydaných vyše 100 000 poverení na vykonanie exekúcie súdnym exekútorom. A tento počet sa znížil o počet konaní na súdoch. Ministerstvo spravodlivosti vykonáva dohľad nad činnosťou súdnych exekútorov a veľmi citlivo reaguje na verejnú mienku. Ide o nový inštitút, ktorý sa musí vžiť, a preto každý signál z masmédií i z konkrétnych sťažností analyzujeme a pripravili sme prvú rozsiahlejšiu novelu tohto zákona, ktorá by mala reagovať na potreby a požiadavky našich občanov a podnikateľov. Komora súdnych exekútorov bola prijatá za riadneho člena Medzinárodnej únie súdnych exekútorov. Ministerstvo spravodlivosti sa zaoberá aj problematikou alternatívneho riešenia sporov. Prvým krokom bol zákon číslo 218/1996 Z. z. o rozhodcovskom konaní. Škoda, že podnikateľské subjekty túto skutočnosť rýchleho skončenia majetkových sporov v praxi tak málo využívajú. Otvorenou otázkou zostávajú ďalšie formy alternatívneho riešenia sporov, ako aj hľadanie skrátených foriem súdneho konania ako v civilných, tak aj v trestných veciach. Uvažujeme o ďalšom zvýšení sumy, ktorá by mohla byť predmetom vydania platobného rozkazu. K najdôležitejším opatreniam na dosiahnutie plynulosti, dôstojnosti a rýchlosti konania patrí pravidelné sledovanie a vyhodnocovanie jednotlivých agend na súdoch Slovenskej republiky a výslednosť práce sudcov na týchto súdoch. Mesačne sú pripravované analytické rozbory, ktoré vôbec nie sú samoúčelné. Na ich základe vieme urobiť návrhy nových právnych úprav, ale aj plánovanie optimálneho počtu sudcov a iných zamestnancov súdov. Vzhľadom na transformačný proces však bude potrebné hľadať ešte efektívnejšie cesty na ďalšie spriechodnenie nášho súdnictva. V nadväznosti na politickú a ekonomickú transformáciu spoločnosti a zabezpečenie efektívneho fungovania verejnej správy Ministerstvo spravodlivosti Slovenskej republiky pripravilo návrh zákona, ktorým sa ustanovujú nové sídla a obvody súdov. Na základe neho bol doterajší počet krajských súdov a okresných súdov zvýšený o 13 nových okresných súdov a 5 nových krajských súdov. Bol to krok, ktorý bolo potrebné urobiť, aby sme dosiahli väčšiu prístupnosť súdu pre občanov. Na mysli sme mali predovšetkým občana, keď sme v priebehu polroka vďaka veľkému vypätiu pracovníkov rezortu a sudcov vytvorili všetky materiálne a personálne podmienky na normálny chod nových súdov. Bez porušenia sudcovskej nezávislosti bolo preložených takmer 200 sudcov, aby mal občan zaručené právo na svojho zákonného sudcu. Na odstránenie viacerých medzier a nedostatkov súčasnej právnej úpravy a za účelom posilnenia sudcovskej nezávislosti bola v roku 1995 prijatá novela zákona číslo 335/1991 Zb. o súdoch a sudcoch. Touto novelizáciou sa odstránili viaceré medzery a nedostatky v právnej úprave. Po prvé, predovšetkým sa zosúladila úprava nezlučiteľnosti sudcovskej funkcie s inými funkciami a po druhé, zjednotil sa režim ustanovovania sudcov do sudcovských funkcií na vojenských súdoch s režimom uplatňovania v civilnom súdnictve, ale hlavne sa na základe tejto novely konštituovali sudcovské rady ako poradné orgány podieľajúce sa na výkone štátnej správy súdov, a to v súlade s odporúčaniami Rady Európy. Predpokladané ďalšie rozšírenie ich právomocí je však možné len ústavnou cestou, ktorá musí byť zakomponovaná do širšieho kontextu deľby štátnej moci, a preto si vyžaduje podstatnú zmenu Ústavy Slovenskej republiky. V roku 1997 Ministerstvo spravodlivosti Slovenskej republiky novelizovalo vyhlášku číslo 75/1992 Zb. o náhradách za vykonávanie funkcie prísediaceho, ktorá zvýšila finančné úhrady prísediacim za ich účasť na súdnom pojednávaní, pretože inak by bola ohrozená funkčnosť súdnictva neochotou občanov vôbec vykonávať túto funkciu. Koncom roku 1997 bol v zmysle programového vyhlásenia predložený do legislatívneho procesu celkom nový návrh zákona o sudcoch, prísediacich, justičných čakateľoch. Navrhovaným zákonom sa nanovo a precíznejšie upravuje postavenie sudcov, laických prísediacich na súdoch, justičných čakateľov, ako aj úprava ich povinností a zodpovednosť, vrátane postihu ich disciplinárnych previnení. Ide v podstate o sudcovský kódex, ktorý je oproti platnej právnej úprave vo viackrát novelizovanom zákone o sudcoch a súdoch omnoho širšie koncipovaný, konkrétnejší, precíznejší a ktorý novým spôsobom upravuje oblasť sociálneho zabezpečenia sudcov, ako aj pracovnoprávne nároky súvisiace s výkonom sudcovskej funkcie. Tento návrh zákona harmonizuje s odporúčaniami a príslušnými dokumentmi prijatými v rámci Rady Európy a Európskej únie a zovšeobecňuje mnohé poznatky a skúsenosti z viacerých medzinárodných seminárov organizovaných k tejto problematike ministerstvom spravodlivosti v spolupráci s Radou Európy, nemeckou Nadáciou pre medzinárodnoprávnu spoluprácu i s partnerskými ministerstvami spravodlivosti iných krajín. Činnosť nezávislého súdnictva sa môže realizovať iba v podmienkach vybudovaných súdov s kvalitným potenciálom súdov a odborného administratívneho aparátu. Mimoriadnu pozornosť sme preto venovali personálnym otázkam. V 9 etapách bolo zvolených 213 sudcov na štvorročné volebné obdobie a vďaka tomu bola úloha, stanovená v koncepcii stabilizácie súdnictva, ktorá sa týkala počtu sudcov okresných a krajských súdov, splnená. Zaujímavá je pritom skutočnosť, že oproti predchádzajúcim rokom sa podstatne zmiernilo tempo odchodu sudcov do lukratívnejších povolaní. Naopak, dnes evidujeme 500 nových žiadostí právnikov, ktorí by sa chceli stať sudcami. Preto sme mohli veľmi seriózne pristúpiť k posudzovaniu odbornej a morálnej pripravenosti sudcov na výkon funkcie bez časového obmedzenia. V praxi sa tento prístup odrazil v procese hodnotenia funkčne mladých sudcov podľa metodiky hodnotenia zvolených na štyri roky. Jej základnou zásadou je hodnotenie sudcu sudcami. Do dnešných dní bolo zvolených 211 sudcov bez časového obmedzenia. Určite tomu napomohol aj široko rozvetvený systém vzdelávania justičných čakateľov, funkčne mladých sudcov i sudcov na čas neobmedzený. V priebehu rokov 1995 - 1998 bolo prijatých spolu 140 justičných čakateľov, odbornú justičnú skúšku zložilo 156 justičných čakateľov, z čoho 151 bolo zvolených do funkcie sudcu. Na odbornej príprave funkčne mladých sudcov sa v priebehu rokov 1995 - 1998 zúčastnilo 321 sudcov. Celkovo sa zrealizovalo 25 jednotýždňových sústredení a tri semináre. Vzdelávanie sudcov sa realizovalo formou seminárov. Mnohé odborné semináre sa organizovali v spolupráci s Najvyšším súdom Slovenskej republiky, Radou Európy a mnohými zahraničnými nadáciami a inými partnermi. V časovom rozpätí rokov 1995 - 1998 bolo pre sudcov zorganizovaných spolu 39 odborných seminárov. Ich cieľom bolo predovšetkým rozšírenie vedomostí o najnovšie poznatky justičného práva a o poznatky súvisiace s aproximáciou právneho poriadku Slovenskej republiky s európskym právom. Veľká pozornosť sa venovala otázkam ľudských práv a aplikácii Dohovoru o ochrane ľudských práv a základných slobôd v súdnej praxi a etike sudcovského povolania. V oblasti materiálno-technického zabezpečenia bolo prvoradou úlohou vytvorenie optimálnych pracovných podmienok v adekvátnom prostredí. Na technické zhodnotenie, rekonštrukcie a revitalizáciu justičných budov bolo vynaložených spolu 577 mil. Sk, napríklad na rekonštrukciu budovy Okresného súdu Bratislava V 155 miliónov, Okresného súdu v Nitre 24 miliónov, Okresného súdu v Banskej Bystrici 42 miliónov atď. Osobitná pozornosť bola v rámci materiálno-technického zabezpečenia venovaná dodávke informačných systémov, pričom išlo aj o také systémy, ktoré sú využiteľné v rámci celej štátnej správy. Príkladom je vytvorenie jednotného automatizovaného systému právnych informácií pre všetky štátne orgány Slovenskej republiky. V spolupráci s PHARE sa rozbieha projekt nového systému vedenia agendy obchodných registrov v súlade so štandardmi a normami Európskej únie vo vzťahu ku globálnemu riešeniu Európskeho obchodného registra a Národného obchodného registra Slovenskej republiky. Dôležitou úlohou bolo zabezpečenie rezortu výpočtovou technikou z rozpočtu ministerstva spravodlivosti i zo zahraničnej pomoci PHARE. Od konca roku 1995 bolo na krajské a okresné súdy v Slovenskej republike dodaných celkovo 265 počítačov, 112 tlačiarní s množstvom informačných technológií a programových produktov. Súčasne sa v tomto období začala výstavba komunikačných počítačových sietí na krajských súdoch s celkovým počtom prípojok 320. Nárast dodávok počítačov a periférnych zariadení v roku 1998 naďalej pokračuje. Do konca roka to bude 240 kusov počítačov, 130 kusov tlačiarní a ďalšie programové produkty. Výstavba počítačových sietí na krajských a okresných súdoch v tomto roku dosiahne počet prípojných miest 620. Z ďalších aktivít možno upozorniť na vybudovanie školiaceho strediska v Trenčianskych Tepliciach a v Banskej Bystrici za účelom výučby sudcov a administratívy na využívanie výpočtovej techniky, inováciu programového vybavenia a súdnej štatistiky a vzhľadom na nové územné členenie Slovenskej republiky od januára 1997 vypracovanie projektu centrálneho systému databázy obchodných subjektov v spolupráci s Európskou úniou, Radou Európy a ďalšími krajinami Európy. Ministerstvo spravodlivosti venovalo v uplynulom období pozornosť aj prevencii kriminality, ktorá vyplýva pre rezort najmä z programu vlády Čisté ruky, z Národného programu boja proti drogám a z Akčného plánu boja proti rasizmu, xenofóbii, antisemitizmu, intolerancii, z týchto úloh súvisiacich s riešením problémov občanov, ktorí potrebujú osobitnú pomoc. Z hľadiska vytvárania právnych podmienok na predchádzanie kriminality a zamedzovanie porušovania verejného poriadku pripravilo Ministerstvo spravodlivosti Slovenskej republiky návrh zákona o prevencii kriminality a inej protispoločenskej činnosti, ktorý predložilo vláde. Na vytvorenie legislatívno-právnych opatrení umožňujúcich najmä postih nových foriem trestnej činnosti v oblasti trestného práva bola v roku 1998 prijatá novela Trestného zákona, v ktorej boli upravené nové trestné činy ako podvodný úpadok, marenie konkurzného vyrovnávacieho konania. Spresnila sa úprava trestného činu ohrozovania obchodného tajomstva, bankového tajomstva, daňového tajomstva a niektoré ďalšie ustanovenia. V roku 1997 ministerstvo spravodlivosti pripravilo a predložilo vláde Slovenskej republiky tiež návrh zákona na zabezpečenie pôsobnosti medzinárodného tribunálu na stíhanie osôb zodpovedných za vážne porušovanie medzinárodného humanitného práva spáchaného na území bývalej Juhoslávie do roku 1991. Ministerstvo spravodlivosti Slovenskej republiky v rámci programu Čisté ruky realizuje Radou Európy a Európskou komisiou prijatý program nazvaný OCTOPUS, ktorý je zameraný na boj s korupciou a organizovaným zločinom. Ďalej ministerstvo spravodlivosti v tejto oblasti realizuje tiež pristúpenie Slovenskej republiky k Dohovoru OECD o boji s podplácaním zahraničných verejných činiteľov v medzinárodných obchodných transakciách. V duchu doterajších aktivít vlády v boji proti kriminalite sú pripravené aj rekodifikované základné trestnoprávne kódexy, čo už zapadá do obrovskej úlohy, ktorú plnilo Ministerstvo spravodlivosti Slovenskej republiky v duchu programového vyhlásenia vlády, a to celkovú rekodifikáciu základných justičných kódexov. V rámci rekodifikácie základných justičných kódexov boli skončené práce na návrhoch nového Trestného poriadku, Trestného zákona, Občianskeho súdneho poriadku a Občianskeho zákonníka. Uvedené základné justičné zákony na jednej strane obsahujú všetky moderné inštitúty obdobných zákonov vyspelých demokratických krajín, predovšetkým Holandska, Kanady, Nemecka, Švajčiarska, s ich expertmi boli tieto rekodifikované normy pripravované, na druhej strane aproximujú právny poriadok Slovenskej republiky s príslušnými smernicami Európskej únie, resp. medzinárodnými multilaterálnymi zmluvami. Rekodifikácii justičných právnych noriem bola venovaná aj multilaterálna medzinárodná konferencia organizovaná ministerstvom spravodlivosti v spolupráci s Radou Európy v Banskej Bystrici v apríli 1997 za účasti 12 ministrov a ich námestníkov z rôznych európskych krajín, ďalších odborných pracovníkov spolu z 26 krajín, ktorú osobne otvoril generálny tajomník Rady Európy pán Tarschys, a závery z nej plne potvrdili správnosť našej cesty, ktorú sme začali ako jedna z prvých krajín strednej a východnej Európy. Tu by som rád poďakoval všetkým právnym expertom z radov našej legislatívy, sudcom, vysokoškolským učiteľom za obrovský kus práce, z ktorého sa bude dať vychádzať aj v budúcom období. Legislatívna práca nášho ministerstva je okrem iného mimoriadne rozsiahla. V každom roku sme pripravili okolo 20 všeobecne záväzných predpisov. Niektoré z nich sa ani nedotýkali bezprostrednej činnosti nášho rezortu, ako to bolo napríklad v prípade právnej úpravy tzv. tretieho sektora, to znamená zákona o nadáciách, neinvestičných fondoch a neziskových organizáciách. V medzinárodnej oblasti bolo uzatvorených viacero dvojstranných zmlúv, napríklad s Poľskom, Rakúskom, Kanadou, Švajčiarskom. Časté styky na úrovni ministrov máme s Českom, Maďarskom, Poľskom, Ruskom, Chorvátskom, Rakúskom, Luxemburskom, so slobodnými štátmi Durínskom a Saskom. Z nich vyplynuli viaceré dohody o spolupráci, ktoré sa premietajú do výmenných stáží sudcov v týchto štátoch, ale aj do organizovania medzinárodných seminárov. V oblasti väzenstva sa pokračovalo v uskutočňovaní schválenej koncepcie väzenstva, v rešpektovaní princípu prezumpcie neviny počas výkonu väzby, a vytvorili sa podmienky na zabezpečenie diferencovaného výkonu trestu odňatia slobody s dôrazom na zaradenie čo najväčšieho počtu odsúdených do práce, čo treba považovať za najúčinnejší resocializačný prostriedok. Na úseku väzby sa dbalo o plnenie jej účelu s rešpektovaním princípu prezumpcie neviny a podobne aj pri výkone trestu odňatia slobody na dodržiavanie ľudských práv, ktoré boli v roku 1995 kontrolované osobitnou komisiou Výboru Rady Európy na zabránenie mučenia, neľudského či ponižujúceho zaobchádzania alebo trestania. Odporúčania a pripomienky komisie boli v celom rozsahu realizované. Humanizácia a prehlbovanie diferenciácie výkonu trestu sa najzreteľnejšie prejavili v rozširovaní ubytovacích kapacít, vytvorením nových ubytovní pre odsúdených, napríklad Nápravnovýchovný ústav v Košiciach-Šaci, Nápravnovýchovný ústav pre odsúdené ženy v Nitre-Chrenovej, ako aj pre obvinených - ústavy na výkon väzby v Banskej Bystrici, Levoči a podobne. Rozšírená bola aj ubytovacia kapacita väzníc pre krajské súdy. Vďaka týmto efektívnym opatreniam sa preplnenosť väzenských zariadení v Slovenskej republike celkom vylúčila. Darilo sa plniť aj úlohy pri sústavnom zvyšovaní počtu odsúdených zaradených do práce. Pokiaľ v roku 1993 sa do práce podarilo zaradiť v priemere 45 % odsúdených a obvinených, v roku 1997 to bolo už 61 %. Zbor v roku 1997 zabezpečoval výrobu výstrojných materiálov pre obvinených a odsúdených a čiastočne aj pre príslušníkov Zboru väzenskej a justičnej stráže Slovenskej republiky svojimi strediskami vedľajšieho hospodárstva v rozsahu 88 % celozborových potrieb. Čiastočne si zbor zabezpečuje aj výrobu stavebno-ubytovacích materiálov a dorába si niektoré druhy komodít rastlinnej a živočíšnej výroby, pričom pri výrobe bravčového a hovädzieho mäsa sme pomaly sebestační. Podrobnejšie informácie, vážené pani poslankyne, vážení páni poslanci, o činnosti rezortu Ministerstva spravodlivosti Slovenskej republiky môžete získať na internete alebo z publikácie, ktorá je k dispozícii v jednotlivých výboroch Národnej rady Slovenskej republiky. Vážené pani poslankyne, vážení páni poslanci, ďakujem vám za podporu, ktorú ste prejavovali môjmu rezortu i mne samotnému počas volebného obdobia. Želám vám všetko dobré vo vašej práci i v osobnom živote. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1099" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1099.p1">Ďakujem, pán minister. Pani poslankyne, páni poslanci, na začiatku som vám zabudol oznámiť, že z dnešnej schôdze sa ospravedlnili poslanci Pásztor, Ďurišinová a Sopko. Teraz vystúpi minister zdravotníctva Slovenskej republiky pán Ľubomír Javorský.</seg>
            </u>
            <u xml:id="ParlaMint-SK_1998-06-30-t1m49.u1100" who="#ĽubomírJavorský.1949" ana="#regular">
               <seg xml:id="ParlaMint-SK_1998-06-30-t1m49.u1100.p1">Vážený pán predseda Národnej rady, vážení členovia vlády, vážené poslankyne, vážení poslanci, dovoľte mi, aby som vo svojom krátkom vystúpení prezentoval plnenie Programového vyhlásenia vlády Slovenskej republiky v rezorte zdravotníctva v rokoch 1994 - 1998. Na zabezpečenie úloh vyplývajúcich z Programového vyhlásenia vlády Slovenskej republiky ministerstvo zdravotníctva v záujme udržať a ďalej zvyšovať kvalitu a dostupnosť zdravotnej starostlivosti pripravilo celý rad systémových opatrení. Osobitnú pozornosť sme venovali poskytovaniu zdravotníckych služieb občanom. V súlade s prijatými zásadami štátnej zdravotnej politiky sme sa zamerali na realizáciu cieľových úloh programu Svetovej zdravotníckej organizácie Zdravie pre všetkých do roku 2000. V tejto súvislosti vláda Slovenskej republiky v roku 1995 schválila aktualizovaný Národný program podpory zdravia a harmonogram realizačných projektov Národného programu podpory zdravia s vytýčením súboru úloh konkretizovaných a sústredených do 6 prioritných okruhov ochrany zdravia. Jeho súčasťou sa postupne stali programy a iniciatívy Svetovej zdravotníckej organizácie ako program CINDY, MONIKA, Zdravé mestá, Zdravé pracoviská, Zdravie podporujúce školy a ďalšie. Vláda v tom istom roku schválila aj koncepciu štátnej zdravotnej politiky, konkretizujúcu úlohu štátu a priority štátnej politiky v oblasti ochrany zdravia. V roku 1996 ministerstvo zdravotníctva predložilo na rokovanie vlády v súlade so závermi II. európskej konferencie ministrov zdravotníctva a životného prostredia Európy, ktorá bola v Helsinkách v júni 1996, akčný plán pre prostredie a zdravie obyvateľov Slovenskej republiky. Medzi prioritné úlohy celospoločenského charakteru patrí aj zabezpečenie komplexného programu prevencie HIV AIDS, na plnení ktorého sa podieľajú aj iné rezorty a mimovládne organizácie. Ťažiskovým projektom prevencie infekčných ochorení je realizácia imunizačného programu Slovenskej republiky s vysokým a vo svetovom meradle nadštandardným 99-percentným preočkovaním slovenskej populácie. Na základe štatistických údajov môžem tiež konštatovať, že sa zastavilo skracovanie strednej dĺžky života občanov Slovenska a začína sa predlžovať. V porovnaní s rokom 1986 sa v roku 1996 stredná dĺžka života mužov predĺžila v priemere o 1,33 roka a žien o 1,85 roka. V sledovanom období sme venovali zvýšenú pozornosť štátnemu zdravotnému dozoru na úseku ochrany zdravia, ktorý vrátane ďalších aktivít v ochrane a podpore zdravia obyvateľstva robí 37 štátnych zdravotných ústavov. Medzi osobitné aktivity ministerstva patrí aj výchova obyvateľstva k zdraviu. V jednotlivých štátnych zdravotných ústavoch sa postupne vytvárajú poradenské centrá s poradňami zdravia, ktoré sa okrem iného orientujú na zdravú výživu, ochranu pri práci, boj proti fajčeniu a iným toxikomániám a na rozvíjanie pohybovej aktivity. Na úseku zdravotnej starostlivosti sa skvalitnila a prehĺbila starostlivosť o zdravie detí rozšírením skríningu a preventívnych a disperzárnych programov. V zdravotnej starostlivosti o ženu sa prostredníctvom prehĺbenia preventívnej a dispenzárnej starostlivosti, ako aj viacerými legislatívnymi úpravami vytvorili podmienky na ochranu zdravia pri práci žien, zvlášť tehotných. Osvedčená diferencovaná starostlivosť o ženu a dieťa sa posilnila ustanovením príslušných krajských a okresných odborníkov a zlepšením ich odbornej metodickej a kontrolnej činnosti. Starostlivosť o ľudí vyššieho veku sa zamerala najmä na dispenzarizáciu a na predchádzanie zlyhania ich psychosociálnej adaptácie. Reprofilizáciou posteľového fondu zdravotníckych zariadení sa rozšíril posteľový fond liečební pre dlhodobo chorých, geriatrických a fyziatricko-rehabilitačných oddelení. Onkologický program sa realizuje vytváraním dočasnej siete vysokošpecializovaných onkologických pracovísk a preventívnych aktivít v primárnej a sekundárnej sfére. Vytvorilo sa 46 centier klinickej onkológie, ktoré poskytujú preventívnu, liečebnú a dispenzárnu starostlivosť o chorých na zhubné nádory. Kardiovaskulárny program sa realizuje prostredníctvom preventívnych programov štátnych zdravotných ústavov, grantových programov a súčasným budovaním siete kardiologických a kardiochirurgických pracovísk. V rámci transplantačného programu sa vytvorila sieť transplantačných a odberových pracovísk pre všetky transplantačné aktivity. Národné centrum orgánových transplantácií má počítačové prepojenie na všetky pracoviská na Slovensku a na eurotransplanty. Program sa financuje prostredníctvom Štátneho fondu zdravia, čím sa tiež potvrdzuje systémová opodstatnenosť tohto fondu. Rozvíja sa sieť dializačných pracovísk v Slovenskej republike. V oblasti prevencie a boja proti drogovej závislosti Ministerstvo zdravotníctva Slovenskej republiky plní rozpracované preventívne programy. Prostredníctvom Štátneho fondu zdravia sa aktuálne dobudúva sieť centier na liečbu drogových závislostí a modelovo sa zavádza metadonový program. Zriadil sa Inštitút na liečbu drogových závislostí. Bol vypracovaný a schválený Národný plán rozvoja ošetrovateľstva, ktorý je podkladom na hodnotenie úrovne ošetrovateľstva s možnosťou porovnania s inými krajinami Európskej únie. V záujme zvýšenia ekonomizácie i efektívnosti poskytovania zdravotníckych služieb rezort zdravotníctva štandardizoval postupy jednotlivých činností stanovením štandardných terapeutických a diagnostických postupov, ako aj štandardmi technického a personálneho vybavenia ambulantných zdravotníckych zariadení. Vypracovali sa kritériá na zriaďovanie stredných zdravotníckych škôl a ich študijných odborov. Sú vypracované kritériá na akreditáciu pracovísk pre ďalšie vzdelávanie zdravotníckych pracovníkov, ktoré zabezpečia požadovanú odbornú úroveň postgraduálneho vzdelávania. V uplynulom období sa realizovali viaceré vedecko-technické projekty, ktoré vychádzali z prioritných programov. Privatizácia zdravotníckych zariadení pokračuje podľa vládou schválených koncepčných zámerov. Na základe aktualizácie postupu privatizácie v rezorte zdravotníctva, schválenej vládou v máji 1995, sa v rokoch 1995 - 1997 sprivatizovali všetky kúpeľné organizácie transformáciou štátnych podnikov na 19 akciových spoločností, 2 štátne podniky minerálnych žriedel na 3 akciové spoločnosti. Ďalšia etapa privatizácie sa realizuje podľa koncepcie transformácie majetku rezortu zdravotníctva na roky 1996 a 1997, ktorú vláda prerokovala na svojom zasadnutí v decembri 1996. Je to 109 základných privatizačných projektov, v ktorých je navrhovaných 235 výstupov na priamy predaj a 55 výstupov na bezodplatný prevod na obce. K 31. 12. 1997 bolo 240 obvodných zdravotníckych stredísk a zdravotníckych zariadení bezplatne prevedených do majetku obcí a miest. Odštátnilo sa 500 lekární. Okrem toho sa celkom odštátnila primárna zdravotná starostlivosť. Ministerstvo zdravotníctva vypracovalo zásady na odštátnenie sekundárnej zdravotnej starostlivosti, podľa ktorých možno prevádzkovať špecializovanú neštátnu ambulanciu na základe nájmu ambulancie. K 31. decembru 1997 sa vydalo asi 1900 povolení na poskytovanie zdravotnej starostlivosti v neštátnych zdravotníckych zariadeniach sekundárnej starostlivosti. Zdravotnú starostlivosť v zariadeniach, ktoré prešli do zriaďovateľskej pôsobnosti krajov, ministerstvo zdravotníctva v súčinnosti s ministerstvom vnútra riadi organizačne a odborne metodicky. V súvislosti s novým územnosprávnym členením sa decentralizovala primárna starostlivosť, agentúry domácej ošetrovateľskej starostlivosti, polikliniky, nemocnice s poliklinikou prvého typu, liečebne pre dlhodobo chorých a lekárne. Ministerstvo zdravotníctva vypracovalo smernice o sieti zdravotníckych zariadení zriaďovaných krajskými úradmi, ktorými sa aktualizovala štruktúra ich siete. Súčasťou smerníc sú normatívy personálneho vybavenia, ktoré zohľadňujú potreby zdravotníckej praxe na požadovanú úroveň prevádzky zdravotníckych zariadení v súlade s potrebami zdravotného stavu chorých. Normatívnou formou sa upravilo aj potrebné materiálno- -technické vybavenie ambulantných zdravotníckych zariadení primárnej starostlivosti. V oblasti liekovej politiky sa prijali viaceré opatrenia na racionalizáciu spotreby liekov v zdravotníckych zariadeniach. Vypracoval sa ambulantný liekový formulár, ktorého cieľom je ekonomizovať preskripciu liekov v ambulantnej starostlivosti, predložil sa návrh na cenovú reguláciu liekov a návrh na uvedenie degresívnej prirážky pre veľkodistributérov liekov a pre lekárne s cieľom znížiť objem obchodnej prirážky, a tým aj cenu liekov. Zavedením nemocničného formulára a finančných limitov na lieky a zdravotnícke pomôcky v zdravotníckych zariadeniach ústavnej starostlivosti sa ustálili náklady na lieky a zdravotnícke pomôcky. Ministerstvo zdravotníctva vypracovalo návrh novely zákona Národnej rady Slovenskej republiky číslo 98/1995 Z. z. o Liečebnom poriadku, ktorá nadobudla účinnosť 1. októbra 1997. Jej súčasťou je zoznam liečiv a zoznam zdravotníckych pomôcok, čím vstúpil do platnosti aj nový systém kategorizácie liekov. Zoznam liekov v rámci aktualizovanej kategorizácie zahrňuje všetky farmakodynamické skupiny liekov tak, aby sa zabezpečila garancia štátu bez negatívneho dosahu na pacienta. V súvislosti s uplatňovaním zásad racionálnej farmakoterapie a liekovej politiky sa vytvorila Ústredná komisia ministerstva zdravotníctva pre racionálnu farmakoterapiu a liekovú politiku, ktorá riadi a metodicky usmerňuje krajské a okresné komisie pre racionálnu farmakoterapiu a liekovú politiku a vydáva metodické listy, ktorými sa ustanovujú liečebné postupy a lieky prvej loby. Za veľmi dôležité považujem tiež vydanie Slovenského farmaceutického kódexu v novembri 1996 a prvé vydanie Slovenského liekopisu v roku 1997. Obe diela sú príspevkom slovenskej farmácie k harmonizácii technickej legislatívy v rámci integrácie do európskych štruktúr. V poslednom období sme sa sústredili aj na ekonomizáciu zdravotníckych zariadení. Projekt sa overoval na viacerých pracoviskách. Výsledkom sú informácie o efektívnosti každého pracoviska či nákladového strediska a zjednotenie výkazníctva zdravotníckych zariadení na rezortnej úrovni. Do projektu sa od začiatku tohto roku zapojili všetky zdravotnícke zariadenia, ktorých zriaďovateľom je ministerstvo zdravotníctva. Veľký dôraz sme kládli na dokončenie stavieb, znižovanie rozostavanosti a nákup špičkovej zdravotníckej techniky. Zdravotnícka technika v rokoch 1995 - 1998 nezahrnutá do rozpočtu nových stavieb predstavovala hodnotu 2,5 mld. Sk. V roku 1995 sa uskutočnilo a odovzdalo do užívania 20 stavieb, v roku 1996 98 stavieb a v roku 1997 26 stavieb, z toho ako prioritné spomeniem aspoň dostavbu Národného onkologického ústavu v Bratislave na Kramároch, výstavbu Slovenského ústavu srdcových a cievnych chorôb v Bratislave na Kramároch, ďalej je to Nemocnica sv. Cyrila a Metoda druhého typu v Bratislave v Petržalke, chirurgického pavilónu Nemocnice s poliklinikou v Nitre či chirurgického pavilónu Nemocnice s poliklinikou v Lučenci. Do praxe sa zaviedol pluralitný systém zdravotných poisťovní ako flexibilný systém financovania ambulantnej a lôžkovej zdravotnej starostlivosti. V súčasnosti sa pripravuje nový systém financovania ústavnej starostlivosti formou platby za diagnózu, tzv. DRG systém. V poslednom období sa zdravotnícke zariadenia dostali do platobnej neschopnosti zapríčinenej zvýšením počtu neplatičov poistného do zdravotných poisťovní. Ministerstvo zdravotníctva spoločne so zainteresovanými zložkami prijalo a prijíma rad účinných opatrení na zlepšenie finančnej situácie v zdravotníctve. Ide o opatrenia voči neplatičom, zlepšenie výberu poistného, ekonomizáciu zdravotníckych zariadení, liekovej politiky, pravidelnosť platieb a dodržiavanie povinností predpísaných zákonom. Ministerstvo zdravotníctva prijalo opatrenia na zlepšenie finančnej situácie v štátnych a neštátnych zdravotníckych zariadeniach. Predbežné výsledky hospodárenia a finančnej situácie v zdravotníckych zariadeniach za 1. polrok 1998, ktoré máme k dispozícii, jasne poukazujú na účinnosť týchto opatrení a znižovanie zadlženosti zdravotníckych zariadení. V spolupráci s ministerstvom financií sme vypracovali výnos o čerpaní a zúčtovaní poistného plateného štátom a výnos, ktorým sa stanovujú pravidlá hospodárenia s osobitným účtom povinného zdravotného poistenia. Oba výnosy upravujú postup pri prerozdelení poistného a podrobnosti s hospodárením osobitného účtu povinného zdravotného poistenia. Ministerstvo zdravotníctva vydalo Smernicu o pravidlách kontrolnej činnosti orgánu štátneho dozoru ministerstva zdravotníctva nad vykonávaním zdravotného poistenia. V legislatívnej oblasti v nadväznosti na zákon Národnej rady Slovenskej republiky číslo 277/1994 Z. z. o zdravotnej starostlivosti a zákon Národnej rady Slovenskej republiky číslo 273/1994 Z. z. o zdravotnom poistení sa v roku 1995 prijal zákon číslo 98/1995 Z. z. o Liečebnom poriadku, ktorý zabezpečuje realizáciu ústavného práva občanov na bezplatnú zdravotnú starostlivosť. V roku 1996 sa prijal zákon Národnej rady Slovenskej republiky číslo 219/1996 Z. z. o ochrane pred zneužívaním alkoholických nápojov. Od 1. júna 1998 nadobudol účinnosť zákon o liekoch a zdravotníckych pomôckach a zákon o omamných látkach, psychotropných látkach a prípravkoch, ktoré prispievajú k realizácii liekovej politiky nášho štátu. Oba zákony sme aproximovali s právom Európskej únie. Realizácia zákonov v praxi si vyžiadala novelizáciu základného zákona o zdravotnom poistení najmä v oblasti regulácie vzťahov medzi zdravotníckymi zariadeniami, zdravotnými poisťovňami a poistencami, čo sa udialo najmä zákonom Národnej rady Slovenskej republiky číslo 231/1995 Z. z., zákonom Národnej rady Slovenskej republiky číslo 386/1996 Z. z. a zákonom Národnej rady Slovenskej republiky číslo 124/1998 Z. z. Súčasne sme predložili Národnej rade Slovenskej republiky celkom nové znenie zákona o zdravotnom poistení. K základným zákonom rezortu sme vydávali vykonávacie predpisy. Okrem prijatých všeobecne záväzných právnych predpisov je v legislatívnom procese návrh zákona o lekárskej posudkovej činnosti, návrh zákona o zdravých životných podmienkach, ďalej návrh nariadenia vlády Slovenskej republiky o ochrane zdravia pred nepriaznivými účinkami ionizujúceho žiarenia, návrh vyhlášky o fakultných nemocniciach a návrhy 5 vykonávacích vyhlášok k zákonu o liekoch a zdravotníckych pomôckach. V Národnej rade Slovenskej republiky sa pred mesiacom prerokoval návrh zákona, ktorým sa mení a dopĺňa zákon číslo 277/1994 Z. z. o zdravotnej starostlivosti. V rokoch 1995 - 1998 sme urobili viaceré legislatívne zmeny aj v oblasti odmeňovania. V oblasti diferencovaného odmeňovania sa vyriešila možnosť odmeňovať špičkových vysokokvalifikovaných zdravotníckych pracovníkov dosahujúcich vynikajúce pracovné výsledky. V oblasti zvýšenia zárobkovej úrovne sa pre zdravotníckych pracovníkov zaviedla zvýšená a samostatná stupnica platových taríf. V zmysle dlhodobej stratégie stability lekárov a zdravotníckych pracovníkov priemerné platy a priemerné tarifné platy v porovnaní s rovnakým obdobím v rokoch 1995 - 1998 u zamestnancov v kategórii lekár a stredný zdravotnícky pracovník v príspevkových organizáciách napojených finančne na zdravotné poistenie zaznamenali najvyšší nárast. U lekárov priemerný plat, t. j. tarifný plat, príplatky za služby v 1. štvrťroku 1998 dosiahli mesačnú výšku 19 285 Sk, čo je viac o 87 % ako v roku 1995. Priemerný tarifný plat dosiahol v 1. štvrťroku 1998 mesačnú výšku 10 700 Sk. U stredných zdravotníckych pracovníkov priemerný plat dosiahol v 1. štvrťroku 1998 mesačnú výšku 9 224 Sk. Priemerný tarifný plat dosiahol v 1. štvrťroku 1998 mesačnú výšku 6 474 Sk. V sledovanom období sme dôrazne podporovali rozvoj vzájomne výhodných dvojstranných vzťahov v oblasti zdravotníctva s rôznymi európskymi a inými krajinami podpísaním medzivládnych a medzirezortných dohôd o spolupráci v oblasti zdravotníctva. Vláda v roku 1995 schválila koncepciu členstva Slovenskej republiky vo Svetovej zdravotníckej organizácii na roky 1995 až 2000. V súlade s integračnými snahami Slovenska o vstup do Európskej únie sme sa v spolupráci s ostatnými rezortmi podieľali na aktivitách organizovaných pod záštitou Rady Európy. Podľa požiadaviek Výboru vlády pre integráciu do Európskej únie sme analyzovali plnenie Európskej dohody o pridružení k Európskej únii, vypracoval sa aktualizovaný Národný program prispôsobenia právneho poriadku Slovenskej republiky k právu Európskej únie v oblasti vnútorného trhu. Vypracoval sa a aktualizoval dotazník Európskej únie pre Slovensko. Vypracovala sa správa o predpokladaných dosahoch vstupu Slovenska do Európskej únie v podmienkach rezortu zdravotníctva. V rámci aktivít zameraných na vstup Slovenska do Európskej únie sme sa podieľali na plnení programu pomoci Európskej únie PHARE. Vážené pani poslankyne, vážení páni poslanci, vzhľadom na časové obmedzenie som uviedol len najzávažnejšie úlohy, ktoré ministerstvo zdravotníctva plnilo z množstva, ktoré obsahuje rozpracované Programové vyhlásenie vlády Slovenskej republiky na úseku zdravotníctva. Na záver chcem však podotknúť, že to, čo sme si na začiatku tohto volebného obdobia predsavzali, sme naplnili. Na záver musím podotknúť, že rezort zdravotníctva počas posledných štyroch rokov prešiel dynamickými transformačnými zmenami v porovnaní s krajinami Európskej únie, kde tento proces prebieha niekoľko desiatok rokov. Pri tejto príležitosti si dovolím ešte povedať aj to, čo je potrebné dotiahnuť do konca roka 1998. Ide o dokončenie rozbehnutej privatizácie a do budúceho obdobia prekonať rozpor medzi príjmami zdravotných poisťovní a potrebami zdravotníckych zariadení. Vážené pani poslankyne, vážení páni poslanci, dovoľte mi, aby som sa poďakoval všetkým, ktorí ste v tomto funkčnom období pomáhali spolu s rezortom a vládou riešiť transformačné problémy v slovenskom zdravotníctve. Ďakujem vám veľmi pekne aj za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1101" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1101.p1">Ďakujem pánu ministrovi aj ja. Teraz prosím ministra práce, sociálnych vecí a rodiny pána Vojtecha Tkáča.</seg>
            </u>
            <u xml:id="ParlaMint-SK_1998-06-30-t1m49.u1102" who="#VojtechTkáč.1949" ana="#regular">
               <seg xml:id="ParlaMint-SK_1998-06-30-t1m49.u1102.p1">Vážený pán predseda Národnej rady, vážená Národná rada, vážení občania Slovenskej republiky, dámy a páni, Programové vyhlásenie vlády Slovenskej republiky z roku 1995 obsahovalo v tretej časti komplexné a koncepčné vymedzenie sociálnej sféry a jej úlohy v sociálnej reforme. Východiskom sociálnej politiky vlády Slovenskej republiky bola sociálne orientovaná ekonomika, realizácia zásadnej sociálnej reformy a premena sociálnej sféry v rámci rozvojovej stratégie spoločnosti. Nevyhnutnosť sociálnej reformy vyplynula z riešenia sociálnych dôsledkov šokovej terapie v ekonomike, ktorú presadzovali i dnešné politické subjekty opozície a ktoré chcú stalinskými heslami, populizmom a sociálnou demagógiou zvyšovať o 100 % mzdy a platy, riešiť nezamestnanosť 150-tisícami miest a ďalšími budovateľskými heslami zakrývajú hospodársku recesiu v rokoch 1990 až 1992 a hlboký prepad životnej úrovne vo všetkých oblastiach počas ich vládnutia na začiatku deväťdesiatych rokov. Po prvýkrát v histórii Slovenska sme koncipovali vlastnú sociálnu politiku, ktorá vyústila do koncepcie transformácie sociálnej sféry Slovenskej republiky. Makroekonomické výsledky Slovenskej republiky, najmä rast hrubého domáceho produktu v roku 1997, ktorý dosiahol 6,5 % s medziročným rastom od roku 1994 v rozpätí 4,9 až 6,9 % a inflácia asi vo výške 6 %, menová stabilita i ďalšie opatrenia umožnili sociálny rast krajiny. Priemerná nominálna mzda v roku 1997 dosiahla 9 226 Sk pri raste o 13,1 % oproti roku 1996. V porovnaní s rokom 1992 reálna mzda v roku 1997 vzrástla o 17,9 %. Dovoľte mi, aby som prešiel k problematike zamestnanosti, ktorá je najdôležitejším problémom, okolo ktorého sa derivujú a točia ďalšie záležitosti týkajúce sa sociálneho poistenia i sociálneho zabezpečenia. Chcel by som sa opýtať aj občanov, či si spomínajú, kto bol z opozície vo vláde v roku 1991. Mám pred sebou štatistiky nezamestnanosti z roku 1991, keď na začiatku roku 1991 a v roku 1990 na Slovensku bola nezamestnanosť 1,54 %. V januári 1991 stúpla nezamestnanosť už na 2,37 % a pripomínam, že v apríli toho istého roku musel odstúpiť vtedajší predseda vlády Slovenskej republiky pán Vladimír Mečiar. Pýtam sa, či aj toto nie je jedna z príčin, prečo sa tak stalo, keď v decembri 1991 za vlády KDH, ktoré lokajsky prikyvovalo federálnej vláde, stúpla nezamestnanosť na Slovensku na 11,82 %. Tam sú príčiny - v roku 1991 -, a tí istí nás teraz idú presviedčať, že ich treba zvoliť, pretože zvýšia zamestnanosť o 150 000 ľudí. Nie je to na smiech? <kinesic type="applause"><desc>Potlesk.</desc></kinesic> Chcel by som pripomenúť, že to nie je len rozpad poľnohospodárstva, že to nie je len sociálna politika vtedajšej vlády, ale je to aj terapia šokom, ktorú vtedajšie kruhy, ktoré nás dnes idú presviedčať o svojich schopnostiach znovu vládnuť, rozbíjať Sociálnu poisťovňu cez zavádzanie pluralitných foriem poistenia a likvidovať dosiahnutú úroveň v dôchodkovom i nemocenskom poistení, tie isté kruhy zabezpečili, že v roku 1991, keď takto dramaticky stúpla na Slovensku nezamestnanosť, došlo aj k 72 bodom nárastu indexu životných nákladov obyvateľstva. Ceny v tomto čase stúpli od 170 do 300 %. Reálna mzda v danom roku, v roku 1991, počas vlády KDH poklesla oproti roku 1989 o 30,4 bodu, životné náklady vtedy stúpli až o 300 % a tých 300 000 nezamestnaných je vizitka sociálnej politiky tých, ktorí dnes v Slovenskej demokratickej koalícii stalinskými heslami chcú opäť vládnuť. Vývoj zamestnanosti od roku 1993, v rokoch 1995 až 1997 aj v tomto roku hodnotíme z hľadiska vývojových trendov za pozitívny. Chcel by som v tejto súvislosti uviesť, že slovenská zamestnanosť i slovenská nezamestnanosť nepôsobí v autarkii. Nie sme odrezaní od európskeho trhu práce. A keď sa dnes hovorí o kríze európskeho trhu práce, tak treba aj z hľadiska pozitívneho myslenia vidieť tie záležitosti a náležitosti v znižovaní nezamestnanosti, ktoré sa v tomto smere na Slovensku dosiahli. Vývoj zamestnanosti v Slovenskej republike od roku 1994 do konca roku 1997 bol pozitívny v tom, že zamestnanosť vzrástla o 91 000 osôb. Poklesla dlhodobá a regionálna nezamestnanosť. Podľa správy OECD <note>Organizácie pre hospodársku spoluprácu a rozvoj</note> z 10. júla 1996, ktorú sme ako prvý rezort prezentovali na Slovensku, na začiatku nástupu tejto vlády bolo 15 okresov podľa pôvodného územného usporiadania nad hranicou 20-percentnej nezamestnanosti. Pri územnosprávnom usporiadaní to už boli len 3 okresy v starom ponímaní. V tejto súvislosti model zamestnanosti cez Národný úrad práce, aj vďaka tripartitným správnym výborom, umožňuje prerozdeľovať finančné zdroje do tých regiónov i okresov, ktoré majú vysokú mieru nezamestnanosti. Iná otázka je, či aj v budúcnosti treba takýmto spôsobom saturovať tieto okresy a regióny, ak ony samy nemajú záujem cez projekty, ak si nepýtajú, nežiadajú pôžičky a úvery z iných zdrojov, než je Národný úrad práce, myslím tým zdroje na podporu životného prostredia, zdroje na podporu malého a stredného podnikania a ďalšie fondy. Chcel by som v tejto súvislosti uviesť, že v hodnotenom období klesal počet poberateľov dávok sociálnej starostlivosti. Už niekoľko dní od 1. júla 1998 pôsobí nový prvok sociálnej architektúry, model sociálnej pomoci. Veľkú pozornosť venovala vláda Slovenskej republiky dôchodcom. Táto skupina občanov, ktorá si najviac odskákala šokovú terapiu a rast životných nákladov, je bezbranná, nie je schopná, ani nemá možnosti zabezpečiť si dôstojný život prostredníctvom podnikania alebo zapájania sa do pracovných aktivít. Treba povedať, že dôchodcovia si zaslúžia našu každodennú úctu a pozornosť. Veď ich je takmer 22 % na podiele obyvateľstva Slovenskej republiky, z nich 14,1 % tvoria starobní dôchodcovia. Chcel by som uviesť, že od roku 1995 sa na Slovensku zvýšili všetky dôchodky o 38,2 %. Nominálna hodnota dôchodkov mala vyššiu dynamiku ako rast životných nákladov, čo znamenalo zvýšenie ich reálnej hodnoty vo všetkých prípadoch. Reálna hodnota dôchodkov v porovnaní s rokom 1989 - a sú niektoré kruhy, ktoré sa označujú za ľavicové a tvrdia, že v tomto období je začiatok a koniec sveta, že reálna hodnota dôchodkov i platov bola taká, ktorú ešte v súčasnosti nedosahujeme. Opýtam sa, koľko banánov, ak ich vôbec niekto mohol zohnať, si za svoju penziu v tom čase mohol kúpiť. Reálna hodnota dôchodkov v porovnaní s rokom 1989, teda až do roku 1992 - a tiež sa treba spýtať a hovoriť občanom, kto vtedy vládol - mala prudko klesajúcu tendenciu. Dôchodcovia boli najviac odsúdenou skupinou, ktorá vďaka "terapii šokom" mala značne zníženú životnú úroveň. Od vzniku samostatnej Slovenskej republiky, od roku 1993, však vývoj reálnej hodnoty dôchodkov si udržuje trvalo rastový trend, čo nemôžu povedať všetky postkomunistické krajiny. Od roku 1993 - a je to prieskum Svetovej banky - rast dôchodkov približne kopíruje vývoj reálnej hodnoty priemerných čistých miezd. V porovnaní s rokom 1992 sa zvýšila nominálna hodnota dôchodkov o 87,5 %, reálna hodnota dôchodkov vzrástla o 14,8 %. Rozvíja sa aj systém nemocenského poistenia, ktorý má aj svoje slabiny, a to najmä v tom, že časť zdravotníckych pracovníkov hrubým spôsobom degraduje fondy nemocenského poistenia protiprávnymi rozhodovaniami o pracovných neschopnostiach. Ak hovoríme o raste dôchodkov, vôbec to neznamená, že si myslíme, že dôchodcovia už majú právo aj povinnosť si povedať, že majú dôstojný život. 300-percentný rast cien a šoková terapia sa nedá nehradiť šokovou terapiou. Aj v tomto zmysle si myslím - a platia slová pána Ľuptáka -, že z čísel sa najesť nedá. Ale v každom prípade je to exaktný argument práve pre tých, ktorí v čase pred voľbami sociálnou demagógiou degradujú tieto sociálne výsledky a ukazovatele. Príjmová situácia domácností zvýrazňuje diferenciáciu príjmov domácností, pričom došlo k presunu domácností so stredným príjmom do vyššej príjmovej skupiny. Aj tu by som chcel zvýrazniť demagógiu niektorých politikov, ktorí nie sú všeobecne kompetentní v sociálnej oblasti, akým spôsobom sa vraj dramaticky prehlbuje na Slovensku podiel medzi bohatými a chudobnými. Tak si povedzme, aký je súčasný stav. Chcel by som v tejto súvislosti uviesť, že vývoj príjmovej situácie je každodenný chlebík ministerstva práce, sociálnych vecí a rodiny. Pripravili sme správu o sociálnej situácii obyvateľstva v roku 1997, ktorá prešla rokovaním vlády a je k dispozícii verejnosti, novinárom i občanom. V tejto súvislosti sme urobili porovnanie vývoja sociálnej situácie netradične od roku 1989 a základné makrosociálne ukazovatele sme porovnali aj s postkomunistickými i ďalšími vyspelými štátmi. Vychádzali sme z exaktných štatistických údajov, z výsledkov mikrocenzového štatistického zisťovania o peňažných a naturálnych príjmoch domácností, pre ktoré bol základný súbor vymedzený náhodným výberom 1 % domácností Slovenskej republiky. V tejto súvislosti výsledky tohto exaktného vedeckého prieskumu jasne dokazujú, že príjmová situácia domácností v hodnotenom období zaznamenala zlepšenie. V dôsledku rastu nominálnych, ale aj reálnych príjmov je nesporné od roku 1993 zlepšovanie príjmovej situácie domácností s ekonomicky aktívnymi členmi. Od roku 1993 vzrástla v roku 1997 priemerná nominálna mzda dvojnásobne, teda o 103 %, a jej reálna hodnota sa zvýšila o 17,9 %. Aká je to bieda na Slovensku? Na základe použitých metód analýzy diferenciácie príjmov možno konštatovať, že za uplynulé obdobie došlo k miernemu rastu diferenciácie príjmov domácností. Zatiaľ čo v roku 1992 realizácia peňažných príjmov v 20 % domácností s najnižšími a najvyššími príjmami bola 1:2,4, v roku 1996 sa zvýšila na 1:3,2. O raste diferenciácie svedčí aj narastajúci podiel príjmov domácností s najvyššími príjmami na úhrne peňažných príjmov a klesajúci podiel príjmov domácností s najnižšími príjmami na tomto úhrne. Ak v roku 1996 bol priemerný čistý peňažný príjem na ekvivalentnú osobu za domácnosti spolu 4 638 Sk, potom výrazne nad týmto priemerom sa nachádzajú domácnosti so samostatne zárobkovo činným živiteľom zhruba o 42 % vyššie a domácnosti so živiteľom-zamestnancom približne o 22 % vyššie. V roku 1996 hospodárilo na úrovni nízkeho príjmu pod 2 185 Sk na ekvivalentnú osobu mesačne okolo 6 % domácností, tzv. skromný príjem z hľadiska štatistiky, to je od 2 486 Sk do 3 059 Sk malo asi 12 % domácností. Na úrovni priemeru, ktorý bol charakterizovaný ako stredný príjem vo výške 3 060 do 6 555 Sk, žila približne štvrtina domácností Slovenskej republiky. Vysoké príjmy z hľadiska štatistiky, nie z hľadiska subjektívneho ponímania, teda viac ako 6 555 Sk na ekvivalentnú osobu mesačne mala viac ako polovica domácností Slovenskej republiky. Domácnosti so živiteľom nad 60 rokov s najnižšími príjmami si zlepšovali svoju finančnú situáciu príjmami z pracovnej činnosti. Na Slovensku pracuje asi 75 tisíc pracujúcich dôchodcov. Tiež sa znížil podiel sociálnych príjmov na čistých peňažných príjmoch. Naopak, dôchodcovia vo vyšších príjmových skupinách sa vo vyššej miere stali závislými od sociálnych transferov, a to najmä v dôsledku špecifických podmienok na trhu práce a uplatňovania legislatívnych pravidiel, ktoré upravovali zamestnávanie dôchodcov. Už som spomínal, že priemerná výška starobného dôchodku v dôsledku valorizačného mechanizmu pravidelne rástla a v roku 1997 v porovnaní s rokom 1992 zaznamenala rast o 87,5 %. Chcel by som uviesť veľmi zásadný sociálny ukazovateľ o tzv. poklese životnej úrovne. V dôsledku vývoja v sociálnej sfére pravidelne klesal počet sociálne odkázaných dôchodcov, ktorí si nárokovali dávku sociálnej starostlivosti podmienenú sociálnou odkázanosťou. V období rokov 1993 až 1997 poklesol počet poberateľov týchto dávok "len" o 70 %. Ako chudobnú domácnosť považujeme domácnosť, ktorej úroveň príjmov je nižšia ako zákonom stanovená suma životného minima. V roku 1996 bolo pod touto hranicou 7,8 % všetkých domácností Slovenska, oproti roku 1992, teda pri vyvrcholení šokovej terapie, keď pod hranicou životného minima bolo 8,9 % domácností, čo znamená zníženie podielu sociálne odkázaných domácností o 1,1 bodu. Vo vyjadrení na obyvateľa bolo v roku 1996 7,4 % sociálne odkázaných občanov, čo oproti roku 1992 predstavuje pokles o 2,7 bodu. Prosím o trpezlivosť pri týchto údajoch, ale hovorím o nich nie preto, aby som presviedčal občanov, ako sa majú dobre, vôbec si nemyslím, že sa majú dobre, ale chcel by som uviesť na pravú mieru všetky demagogické útoky proti tomu, ako sa chápe situácia na Slovensku v sociálnej oblasti. <kinesic type="applause"><desc>Potlesk.</desc></kinesic> Chcel by som uviesť, že z hľadiska medzinárodného porovnávania domácností s nízkymi príjmami sa považujú - teraz to poviem odborne a o chvíľu ľudsky -, sa považujú za chudobné tie domácnosti, ktorých príjem je nižší ako polovica mediánu ekvivalentného spoločenského príjmu, t. j. mesačne 2 185 Sk na osobu, pričom v tomto smere na Slovensku žilo v roku 1996 7,4 % chudobných osôb a 5,9 % chudobných domácností. Podľa správy Rady Európy o sociálnej exklúzii a ľudskej dôstojnosti, ktorú pripravila Catherine Duffy, v Európe zatiaľ žiadna krajina nevyhlásila, ani nepublikovala oficiálne hranicu chudoby. Táto je definovaná iba v termínoch kúpnej sily spotrebného koša alebo príjmu. Vo vyspelých krajinách, či už západných alebo z bývalého socialistického bloku, je definovaná minimálna mzda a sociálne minimum, ktoré je možné použiť na identifikáciu chudobných. Väčšinou však ide o administratívnu optiku pre posudzovanie nároku na sociálnu pomoc. Podľa stanoviska Medzinárodnej asociácie sociálneho zabezpečenia - najnovšie z februára - v Jeruzaleme Izraeli v tomto roku sa za hranicu chudoby považuje príjem pod polovicu, teda 50 % stanovenej hranice životného minima. Toľko k faktom a prístupu k sociálnej demagógii. Dovoľte mi niekoľko poznámok o demografii. Chcel by som v tejto súvislosti uviesť, že demografický vývoj bol charakteristický hodnotami reprodukčných charakteristík na úrovni priemeru západoeurópskych krajín. Ku koncu roku 1997 malo Slovensko 5 387 700 obyvateľov, z toho ženy tvorili 51,3 %, t. j. na 1 000 žien pripadalo 948 mužov. Najvýraznejšou charakteristikou súčasného populačného vývoja je výrazný pokles počtu narodených detí. V poslednom období došlo k miernemu poklesu rozvodovosti, vzrastu sobášnosti a klesala potratovosť. Rodinné domácnosti tvorili na Slovensku takmer 78 % zo všetkých domácností. Najtypickejšou je úplná rodina s dvomi deťmi. Prebieha dlhodobý trend poklesu viacdetných rodín s tromi a viacerými deťmi. Zvýšenie nastalo pri predĺžení strednej dĺžky života, a to u mužov na 68,9 roka a u žien 76,7 roka. V oblasti pracovných príjmov pokračoval pozitívny trend vzťahu nominálnych a reálnych príjmov v týchto súvislostiach: minimálna mzda vzrástla legálne, teda zákonom na 3 000 Sk. Pripravujeme jej ďalšie legislatívne zvýšenie. Reálna minimálna mzda však bola okolo 3 600 až 3 700 Sk ako výsledok kolektívneho vyjednávania. Odmeňovanie zamestnancov v rozpočtových a príspevkových organizáciách bolo pravidelné a plynulé, zvlášť v zdravotníctve, školstve či pri špičkových pracovníkoch. Dvojnásobne sa zvýšili poplatky za prácu v sťažených a zdraviu škodlivých pracovných podmienkach. Vláda pristúpila k usmerňovaniu miezd kvalitatívnymi ukazovateľmi, primeranosťou prírastku miezd ku kvalitatívnym ukazovateľom, k určovaniu výšky regulačných odvodov a ďalšími opatreniami. V podnikateľskej sfére priemerná nominálna mzda dosiahla úroveň 9 697 Sk a medziročný rast predstavoval 13,6 % ako výsledok tarifného kolektívneho vyjednávania. Nepriaznivo sa rozvíjajú aj ďalej vzťahy medzi produktivitou práce, ktorá medziročne vzrástla o 11,2 %, k vývoju priemernej mesačnej nominálnej mzdy, tá však vzrástla až o 13,1 %, t. j. rozdiel v neprospech vývoja produktivity práce predstavoval 1,9 bodu. Medziročný pokles rentability miezd vyplýva z relácie medzi vývojom miezd a hospodárskym výsledkom. Regulácia miezd tento nepriaznivý vývoj podstatne zmiernila. V rozpočtovej sfére priemerná nominálna mzda dosiahla úroveň 8 461 Sk pri medziročnom náraste o 12,2 %. V príspevkovej sfére priemerná nominálna mzda dosiahla úroveň 8 724 Sk pri medziročnom vzraste a náraste o 18,7 %. Kúpna sila hodinovej mzdy od roku 1994 zásadne vzrástla. Kým v roku 1994 bolo treba odpracovať asi 28 hodín na získanie koša 33 druhov poživatín, v roku 1997 stačilo na jeho získanie odpracovať o 6 a pol hodiny menej. Aj tak je to na nič, ale je to lepšie. Významné reformné kroky sa uskutočnili v oblasti bezpečnosti a ochrany zdravia pri práci a ich výsledkom je oproti roku 1989 pokles pracovných úrazov o 46,1 %. V dôsledku pracovných úrazov denne na pracoviskách chýbalo v uplynulom roku 2 991 pracovníkov, ale oproti roku 1992 je to pokles o 18,8 % a oproti roku 1989 o 29,8 %. Poklesol aj počet smrteľných pracovných úrazov, pričom v roku 1997 poklesol tento počet o 29 %. Chcel by som v tejto súvislosti na záver uviesť, že sme prešli v uplynulom období výraznou sociálnou transformáciou. Bol zachovaný sociálny mier, za čo patrí vďaka všetkým tým, ktorí sa o to zaslúžili. Vznikli verejnoprávne inštitúcie, najmä Sociálna poisťovňa i Národný úrad práce. Tieto verejnoprávne inštitúcie predstavujú exkluzívny systém inštitúcií oddelený od štátneho rozpočtu. Sociálne zabezpečenie je riešené prostredníctvom zákona o sociálnom poistení, účinný je zákon o sociálnej pomoci, posilnilo sa rodinné právo v novom návrhu Občianskeho zákonníka. Boli prijaté dávky sociálnej podpory v rámci príspevku pri narodení dieťaťa, príplatku k prídavkom na deti, menili sa aj prídavky na deti. Venovali sme mimoriadnu pozornosť občanom s ťažkým zdravotným postihnutím. Chcel som v tejto súvislosti uviesť, že platí zákon o posunkovej reči, pripravujeme zákon o odstraňovaní architektonických bariér. Rozvíjali sa služby v zariadeniach sociálnej starostlivosti. Chcem pri tejto príležitosti poďakovať všetkým zamestnancom týchto zariadení, pre ktorých je práca pomocou blížnemu, a nie zamestnaním. Ministerstvo práce venovalo pozornosť tiež občanom, ktorí potrebujú osobitnú pomoc. Vážené dámy, vážení páni, Organizácia Spojených národov určuje poradie štátov v oblasti ľudského rozvoja. Podľa správy OSN o ľudskom rozvoji sa Slovenská republika zaradila na 41. miesto spomedzi 175 sledovaných krajín. Sme teda v spoločenstve štátov s vysokým štandardom ľudského rozvoja, a to na druhom mieste zo všetkých postsocialistických krajín. Uplynulé obdobie bolo charakteristické sociálnou reformou. Ministerstvo práce predložilo rad koncepčných materiálov a zmenili sme jednu tretinu slovenského právneho poriadku. Pripravili sme 58 návrhov zákonov, 16 nariadení vlády, 6 vyhlášok, 60 výnosov a 14 opatrení. V medzinárodnej oblasti za najvýraznejší úspech považujeme ratifikáciu Európskej sociálnej charty Rady Európy. Pracovali sme v Medzinárodnej organizácii práce, v Medzinárodnej asociácii sociálneho zabezpečenia a v ďalších organizáciách. Cieľom transformácie sociálnej sféry bolo prispieť k dôstojnému životu ľudí, občanov Slovenska. Výsledky sociálnej transformácie vytvorili predpoklady na plné zaradenie Slovenska do modernej sociálnej Európy a na rozvoj ľudských zdrojov, aj na tvorbu sociálnej doktríny Slovenskej republiky, k tvorbe ktorej vás všetkých vyzývam. Ďakujem vám za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1103" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1103.p1">Ďakujem pánu ministrovi Tkáčovi. Prosím teraz ministra kultúry pána Ivana Hudeca.</seg>
            </u>
            <u xml:id="ParlaMint-SK_1998-06-30-t1m49.u1104" who="#IvanHudec.1947" ana="#regular">
               <seg xml:id="ParlaMint-SK_1998-06-30-t1m49.u1104.p1">Vážený pán predseda Národnej rady Slovenskej republiky, vážené pani poslankyne, páni poslanci, vážení hostia, milí občania, dovoľte mi, aby som ešte predtým, než si otvorím svoje poznámky, mal niekoľko viet, myšlienok, ktoré by chceli uviesť celú túto problematiku z trošku iného pohľadu. Rezort kultúry patril neraz k stredobodom pozornosti našich prostriedkov verejných informácií a toto štvorročné obdobie mnohí hodnotili veľmi rozporuplne. Je pravdou, že len minister kultúry Slovenskej republiky bol trikrát atakovaný v Národnej rade Slovenskej republiky a opozícia navrhovala jeho odvolanie. Je pravdou, že najmä v rezorte kultúry sa vyskytli také protesty, ktoré zaujali mnohých domácich a aj zahraničných pozorovateľov, a preto nemôžem neuviesť celý tento odpočet niekoľkými poznámkami. Od 1. januára 1993, keď vznikla samostatná demokratická Slovenská republika, bolo toto obdobie vlády prvým obdobím, keď dostal šancu minister kultúry usporiadať veci v rezorte kultúry tak, aby zodpovedali rezortu kultúry v samostatnej republike, v samostatnom štáte, aby uvažoval o veciach aj z pohľadu doterajších hrozieb, ktoré hrozili tomuto rezortu a aby uvažoval o organizácii rezortu tak, aby mohli zodpovedať rozbehnutému integračnému procesu z pohľadu maximálnej ochrany slovenskej kultúry v predpokladanom integrovanom prostredí Európy. Treba predostrieť, že to boli najmä osoby a občania, ktorí sa angažujú v prostredí kultúry, ktorí sa mimoriadne zasadzovali o to, aby nevznikla Slovenská republika. Či to bolo obdobie pred vyhlásením zvrchovanosti Slovenskej republiky, či to bolo hlasovanie o tejto deklarácii, či to bol vznik občianskych združení za a proti vzniku Slovenskej republiky, či to bolo úsilie o diskreditáciu tejto myšlienky, napokon hlasovanie o slovenskej ústave a o iných vzácnych dokumentoch tohto štátu, ktoré konečne zabezpečili samostatný a slobodný rozvoj aj slovenskej kultúre, potvrdili, že ide stále o tú istú skupinu občanov. Isteže oveľa známejšou, než sú ostatní občania tohto štátu, ale vždy a jednoznačne sa grupujúcich do veľmi význačných a výrazných, výrečných zoskupení. Aj dnes, keď hodnotíme celé toto obdobie a vznik tzv. hnutia o záchranu kultúry, vieme, ktorí ľudia sa angažovali v tejto oblasti, a nie je vôbec ťažké zistiť, že ide presne o tých istých, ktorí si neželali a možno ani dnes si ešte neželajú, náš slobodný a demokratický vývoj, našu nezávislú existenciu. Hovoril som o tom, že vzniklo tzv. občianske združenie záchrancov kultúry. Pripomínam, že títo organizátori politického nepokoja si nedali ani tú námahu, aby vyčkali pár týždňov, aby občan zabudol, aby mu to nebolo celkom presne vnesené do uší, o niekoľko dní sa totiž už vyhlásili za záchrancov Slovenska, a tak jednoznačne potvrdili, že ide len a len o politickú aktivitu. Mrzí ma, že ešte aj dnes sa nájdu ľudia, aj spisovatelia, ktorých denným chlebíkom je práve slovenčina, ktorí sa snažia zosmiešniť tie pohyby v rezorte kultúry, ktoré nastali počas týchto štyroch rokov, a ktorí možno neúspešne lkajú nad tým, že už nebudú môcť brániť hranice tzv. spoločnej vlasti na západných hraniciach bývalej Česko-slovenskej republiky. Myslím si, že toto obdobie treba hodnotiť z dvoch pozícií. Z tej dnešnej, keď sú ešte čerstvé poznatky o postojoch ľudí, a z tej, ktorá perspektívne bude hodnotiť toto obdobie. Verím, že to perspektívne hodnotenie, hodnotenie o 10, 15, 20 rokov sa bude inak pozerať na tieto veci a potvrdí, že kroky, ktoré táto vláda vykonala v oblasti kultúry, boli správne a smerovali len a len k rozvoju slovenskej národnej kultúry, smerovali k tomu, aby mohla byť prvá medzi prvými, aby sa jej poskytli všetky príležitosti tak ako všetkým ostatným európskym kultúram. Vy všetci, pani poslankyne a páni poslanci, ste dostali aj zúžený, aj rozšírený text do svojich lavíc. Pretože viem, že stále trvá a silnie bojkot objektívnych informácií aj z oblasti rezortu kultúry vo veľkej časti našich masmédií, najmä vo veľkej časti našich denníkov, tak som si dovolil zariadiť, aby celý tento text bol publikovaný ako inzercia v denníku Slovenská REPUBLIKA, čo vyjde v najbližších dňoch. Pre tých, čo majú možnosť vstúpiť do internetu, chcem oznámiť, že emailová adresa je MK SR m.culture.gav.sk. Prosím, aby tí, čo sa chcú bližšie oboznámiť s vecou a čo chcú byť objektívne informovaní, využili aj tieto dva dodatočné zdroje a mohli sa presvedčiť o tom, aká je skutočná pravda o činoch a aktoch, ktoré táto vláda v oblasti kultúry urobila. Hovoril som o tom, že po vzniku Slovenskej republiky táto vláda mala možnosť, dostala príležitosť štvorročného obdobia, pokojného, relatívne pokojného štvorročného obdobia, uskutočniť všetky potrebné zmeny, na ktoré upozorňovali ekonómovia, právnici, odborníci v oblasti kulturológie. Tieto analýzy vychádzali asi z 12 dôležitých bodov, nebudem ich tu opakovať, pretože boli tu príležitosti, keď sme ich v rámci parlamentných konfrontácií už publikovali. Chcem upozorniť najmä na dve. Po roku 1989 vznikla prvá fáza transformácie kultúry, nazveme ju spontánnou revolučnou transformáciou, ktorá okrem iného delimitovala veľkú časť kultúrnych zariadení, najmä tých, ktoré sa týkali regionálnej a miestnej kultúry, pod obce. Dobre vieme, aký osud postihol najmä miestne knižnice a kultúrne domy. Vieme dobre, že niektoré z týchto aktov je možné prirodzene vysvetliť a nemožno ich všetky negatívne hodnotiť. Ale fakt, že tento spontánny priebeh prvej transformácie mal aj negatívne dosahy, nás musel poučiť a nemohli sme už viackrát opakovať chyby, aby sme dostali aj ostatné kultúrne inštitúcie do pozície knižníc, ktoré síce prešli pod obce, ale majú málo finančných prostriedkov na dopĺňanie fondov, aby kultúre domy museli tak radikálne zmeniť štruktúru svojich činností, že tá kultúra je dnes už iba doplnkom väčšiny aktivít mnohých kultúrnych domov. Vieme dobre, že sa udialo čosi, čo nemalo doteraz v histórii kultúry obdoby, že v podstate vyše 200 kultúrnych inštitúcií prešlo pod priamu správu ministerstva kultúry. Ten, kto sa len trošku vyzná v teórii riadenia a vie, čo je to riadiť, pretože riadiť znamená aj kontrolovať, metodicky viesť, usmerňovať a rozhodovať, dobre vie, že takýto počet subjektov riadiť je ilúzia, a preto sa vlastne stalo to, že napríklad v ekonomickej oblasti sa úplne rozsypala kontrolná činnosť a pri analýzach z rokov 1995, 1996 sme zistili, že sme boli nútení vrátiť do štátneho rozpočtu vyše 1,5-krát viac finančných prostriedkov, ako tvorí celý Štátny fond kultúry Pro Slovakia, že jednoducho sa stratila metodická spolupráca medzi jednotlivými kultúrnymi inštitúciami, že múzeá, galérie začali pracovať spôsobom, ktorý napríklad celkom ignoroval, alebo z veľkej časti ignoroval regionálne potreby v týchto oblastiach kultúry. Z týchto a najmä z finančno-ekonomických dôvodov sme boli nútení hľadať zmeny, pretože inak hrozilo, a celkom oprávnene by bolo ministerstvo financií požadovalo a vláda by to bola musela akceptovať, aby zanikli mnohé kultúrne inštitúcie na Slovensku. Veď zánik hrozil možno až 8 - 10 galériám, možno až 20 - 25 múzeám, nehovorím o tom, koľkým divadlám. Možno aj toto bolo tichým očakávaním časti opozície, ktorá by mala v rukách jednoznačný dôkaz o neschopnosti vlády správať sa v oblasti riadenia kultúry tak, aby to bolo v prospech slovenskej kultúry. Možno aj toto bol jeden zo zdrojov kampane, ktorá nemala racionálne jadro, ktorá vychádzala z istých premís, z istých tvrdení bez ohľadu na to, aké boli fakty. Druhým a nesmierne dôležitým dôvodom bolo aj to, aby sme pripravili slovenskú kultúru na to, ako sa bude správať, ako bude sama seba definovať v prostredí spojenej Európy. Preto sme sa vrátili a pokúsili sme sa definovať tradičné kultúrnohistorické regióny, mimochodom, oveľa dômyselnejšie a poctivejšie pracovali odborníci v tejto oblasti než tí, ktorí dnes navrhujú akýsi alternatívny spôsob vybudovania 16 žúp na Slovensku, pretože klasické kultúrnohistorické regióny na Slovensku sú omnoho bohatšie, a preto aj z týchto rozličných 12 dôvodov - tri som teraz spomenul - vznikol návrh na regionálne kultúrne centrá. Neutešený stav v kultúrnych zariadeniach pred nástupom tejto vlády hovoril o tom, že tieto inštitúcie celkom prirodzene, ak chcú fungovať moderným spôsobom, musia doplniť svoje elektronické technologické zariadenia. Musia vykonať nesmierne množstvo práce v inventarizačnej oblasti, musia sa pripraviť na mnohé úlohy, ktoré súvisia s medzinárodnými záväzkami a podobne. A neboli schopné to vykonať vtedajšími technickými prostriedkami. Preto sme povedali, že vznikne finančno-správny servis, ktorý bude vybavený a má šancu byť vybavený, pretože len na to je možné nájsť finančné prostriedky relatívne rýchlo, a všetky ostatné inštitúcie budú vykonávať svoje odborné činnosti, neochudobnia svoje kultúrne aktivity, ale budú využívať spoločné prostriedky, spoločné personálne možnosti, spoločné ekonomické možnosti. Je tvrdou demagógiou tvrdiť, že ide o akési molochy, ktoré požierajú peniaze, ktoré mohli byť využívané inak. Môžeme dokázať, že vznikom regionálnych kultúrnych centier sa v podstate ušetrila jedna pätina finančných prostriedkov, ktoré by inak museli byť použité na technický servis, pretože používanie finančných prostriedkov v dovtedajšom systéme bolo také, že jednoducho bolo treba časť týchto finančných prostriedkov vracať. Súčasťou tejto transformácie bol aj vznik národných metodických centier. Tým, že sa decentralizovali regionálne kultúrne centrá pod krajské úrady, decentralizovala sa aj časť metodických činností v rámci metodickej pomoci všetkým odvetviam v kultúre a ďalším vybraným. Máme 6 odvetví v kultúre, ak to môžem tak približne povedať, plus 5 iných významných súčastí kultúry, ktoré majú spolu 11 metodických centier, ktoré zodpovedajú s veľkým odborným zázemím, s veľmi silnou samosprávnou zložkou, ktorá môže hovoriť do všetkých rozhodujúcich činností v oblasti jednotlivých odvetví kultúry tak, aby slovenská kultúra bola naozaj decentralizovaná v tom najoptimálnejšom zmysle slova. Boli mnohé spory o tom, či regionálne kultúrne centrum nemalo byť v každom novom okrese. Nie, to by nebolo vhodné, nebolo by to ani ekonomicky, ani historicky zdôvodniteľné. Myslím si, tým, že vznikol tento systém dvojitých inštitúcií, ktoré môžu celkom zodpovedne a veľmi perspektívne organizovať slovenskú kultúru aj v budúcnosti, sme položili trvalé základy nového organizačného riadenia slovenskej kultúry a umožnili sme tak veľmi efektívne spolupracovať v medzinárodnom hľadisku. Môžem povedať, a sú na to svedkovia, že mnohé európske krajiny, nielen tie, ktoré sa transformujú, prejavili záujem o tento model a mnohým sme poskytli všetky potrebné dokumenty o tom, ako sme to zorganizovali. Myslím si, že to je najlepší dôkaz toho, že sa pracovalo na vysokej odbornej úrovni a ide o veľmi zodpovedný prístup riešenia tohto problému. Dovoľte mi teraz, aby som sa dotkol niektorých detailných projektov, ktorými možno dokumentovať veľmi bohatú činnosť tohto rezortu, aby som sa obmedzil a nehovoril o tých, ktoré sme oživili, ktoré už jestvovali a ktoré, bohužiaľ, mnohé boli odsúdené aj na zánik. Budem hovoriť o tých nových, pretože ich je naozaj veľmi veľa a slovenská kultúra sa má čím popýšiť. Snažili sme sa určiť si systém priorít, pretože naozaj problémov v rezorte kultúry bolo neúrekom, a aby som bol objektívny, poviem, že azda aj preto, lebo naozaj ani jeden minister kultúry nemal doteraz čas riešiť tieto veci s takou aspoň strednodobou perspektívou a nemal čas dotiahnuť možno aj dobré zámery do konca. Medzi základnú prioritu patrila starostlivosť o národné kultúrne dedičstvo. Je to oblasť, ktorá je skutočne v oveľa horšom stave, než sme si uvedomovali. Aj slovenský parlament prerokoval veľmi významný dokument, ktorý, aj keď bol viac-menej informáciou, hovoril o pamiatkovej zadlženosti Slovenskej republiky. Vyše 240 mld. Sk, ktoré potrebujú nehnuteľné kultúrne pamiatky a takmer toľko miliárd korún, ktoré potrebujú hnuteľné kultúrne pamiatky na Slovensku, sú naozaj veľmi vážnym mementom a budú nútiť okrem tých našich legislatívnych návrhov, ktoré sme ponúkli a ktoré sa aj prijali, robiť ďalšie v budúcom období tak, aby sa tento veľký sklz najvzácnejšieho bohatstva, ktoré Slovensko má, podarilo odstrániť. Ďalšou veľmi vážnou prioritou bola oblasť miestnej a regionálnej kultúry, podčiarkujem, miestnej kultúry, pretože tá sa dostala vlastne do situácie, keď prestala fungovať metodická pomoc a my sme veľmi privítali nový systém územnosprávneho členenia tak, aby najmä okresné úrady a špecializované inštitúcie, myslím tým teraz galérie, múzeá začlenené do regionálnych kultúrnych centier, vykonávali metodickú pomoc pre miestnu kultúru. Predpokladám, že bude nutné prijať už pripravený zákon, nový zákon o osvete, že bude potrebné prijať nové účinné opatrenia v oblasti riadenia štátnej správy na úrovni okresov, pretože tam bude spočívať hlavné ťažisko metodickej pomoci miestnej kultúre. Už od roku 1993, od vzniku nášho štátu, vstúpila do úplného popredia úloha posilňovať novú štátnosť aj starostlivosťou o pozdvihnutie národného vedomia. Vychádzali sme z tézy, že kultúra musí tvoriť ak nie celého ducha a nie celý nervový systém štátu - jednoducho, že túto funkciu jej nikto nemôže vziať. A taký bohatý, silný a perspektívny je štát, aký dôraz kladie na oblasť kultúry v tom najširšom zmysle slova. Tým chcem podčiarknuť, že kultúra nie je len umenie, nie je to iba literatúra, nie je to iba divadelné umenie a tobôž nie trebárs činoherné divadelné umenie, kultúra je niečo oveľa širšie a oveľa významnejšie. To značilo okrem iného novo formulovať pozíciu Matice slovenskej ako dominantnej národnej a kultúrnej inštitúcie, čo napokon vyjadril nový zákon a široká aktivizácia činnosti na jeho základe. Organicky sa k tomu pridal aj zákon o štátnom jazyku, popri ňom aj zákon o zahraničných Slovákoch, ale aj prepracovaný systém ochrany identity Slovákov na jazykovo zmiešaných územiach. Celok týchto prepracovaných pracovných legislatívnych a organizačných aktivít sústavne smeroval do dynamizácie štátotvorných iniciatív slovenského národa, čiže do budovania modernej a demokratickej štátnosti. Ak sa nám podarilo preorganizovať systém hodnôt na evidentný prospech priorizácie - ako som ich spomenul -, neznačí to, že optimalizácia existenčných a tvorivých podmienok vysokej profesionálnej kultúry a moderného národného umenia nejako zaostala za svojimi prirodzenými potrebami. Naopak, literatúra, výtvarné umenie, hudba, divadlo a iné sa veľmi približujú k dobrému stavu veci. Majú garancie slobodného, moderného rozvoja a vývinu, aj pokiaľ ide o rozvinutú starostlivosť o finančné zabezpečenie. Umelecké či kultúrne fondy a ich tvorivé štipendiá, najmä však Štátny fond kultúry Pro Slovakia, cieľavedome stimulujú a dotujú tvorivé talenty a ich organizácie. Pravdaže, robia to diferencovane. Je predsa absurdné, aby sa niekto rozčuľoval nad tým, že keď nejaká organizácia, ktorá verejne ústami svojho podpredsedu vyhlási, že treba brúsiť kosy a vyhnať Slovákov do hôr, že táto inštitúcia, ktorá sa takto politicky nebezpečne profiluje, sa márne domáha podpory aktivít. Náš vypracovaný a demokraticky uplatňovaný systém štátnej podpory kultúrnej umeleckej tvorby je plne porovnateľný s ostatnými vyspelými štátmi Európy a sveta. Upozorňujem, že napríklad v Nemecku dostávajú podpory iba tie súbory, ktoré sa už medzinárodne osvedčili a ktoré získali punc medzinárodnej kvality. Na verejnú diskusiu sme ponúkli komplex strategických projektov v štúdii Nová kvalita života v kultúrnej spoločnosti. Bola veľmi kontroverzne prijatá a veľmi ma prekvapil výrok predsedu KDH pána Čarnogurského, ktorý ju zmietol zo stola bez toho, aby si ju asi poriadnejšie preštudoval. Treba povedať, že základnú časť tejto štúdie prevzalo UNESCO do svojho projektu Z okraja do stredu, ktorý je oficiálnym dokumentom pre rozvoj kultúry pri vstupe do tretieho tisícročia. To je najlepšia odpoveď, akým spôsobom reaguje naša opozícia na všetky naše aktivity a aké sú skutočné medzinárodné zhodnotenia týchto prác. V oblasti štátneho jazyka a národného písomníctva vykonávame štátnu správu na úseku starostlivosti o tieto dve odvetvia ako kultúrneho dedičstva nášho národa. Mimoriadny význam malo prijatie zákona o štátnom jazyku. Štátny jazyk sa stal základným spojovacím a dorozumievacím prostriedkom všetkých občanov Slovenskej republiky. Pripravili sme ďalšie právne normy. Spomeniem spomedzi nich zákon o knižniciach, zákon o Matici, ktorý bol prijatý, zákon o povinných výtlačkoch periodických publikácií, neperiodických publikácií a rozmnoženín audiovizuálnych diel, ktoré ste prijali v júli 1997. Dedičstvo veľkomoravskej a cyrilo-metodskej tradície sa rozvíjalo už tradičnou dekádou cyrilo-metodských sviatkov slovenského písomníctva a kultúry. Okrem iného sme vypracovali návrh dlhodobej edičnej série, encyklopédie Pramene k dejinám Slovenska a Slovákov, ktorých prvý diel vyšiel pred mesiacom. Pripravili sme viacero medzinárodných projektov, odborných seminárov a kongresov týkajúcich sa národného písomníctva. Spolupracovali sme na ďalších, ale spomeniem len medzinárodný projekt UNESCO Pamäť sveta, digitálne spracovanie vzácnych písomných pamiatok, Národný program retrokonverzie a konverzií generálnej bázy slovacikálnych bibliografických údajov a slovacikálnych knižničných katalógov, ako aj klasických slovacikálnych dokumentov, seminár krajín CEFTA pod názvom Ochrana a uchovávanie historických knižničných fondov na Slovensku, konferencia slovenskej knižnice atď. Pokračuje sa vo veľmi dôležitej úlohe elektronizácie našich knižníc, ktorá nám umožní konvertovať kompletné texty v dohľadnej budúcnosti do elektronickej formy tak, aby boli uchované a aby sa ochránili pred nebezpečenstvom ich zničenia. Okrem iného sa tak v maximálnej miere zvýši ich dostupnosť. Rád by som povedal, že sme iniciovali slovacikálny výskum historických písomných prameňov, teda tých, ktoré sa vzťahujú k dejinám Slovákov, Slovenska a štátnych útvarov na našom území. Mnoho týchto slovacík sa nachádza mimo územia Slovenskej republiky v archívnych a vedeckých pracoviskách, preto sa výskum uskutočňuje najmä vo významných európskych archívoch, kde sa predpokladá výskyt takýchto materiálov, písomností, napríklad Baia Mare, Benátky, Rím, Viedeň, Budapešť, Vatikán, Paríž, Berlín, Halle, Krakov, Moskva, Alba Iulia, Praha, Jena, Bologna, Mníchov atď. Prvé úspechy výskumu spolu s ďalšími najstaršími klenotmi slovenského písomníctva - išlo o 20 faksimile, vzácnych listín, ktoré vydávajú svedectvo o našej histórii - boli prezentované na výstave Napísané ostáva, ktorú ste mali možnosť vidieť v Bratislave, teraz bola inštalovaná v Banskej Bystrici a mala by byť ešte v Košiciach. V oblasti ochrany krajiny a pamiatok okrem toho, o čom som sa zmienil, by som rád povedal, že medzi najdôležitejšie úlohy, ktoré boli splnené, patrila príprava nových zákonov, najmä zákona o kultúrnych pamiatkach a kultúrnej krajine, zákona o múzeách a galériách a o ochrane predmetov múzejnej a galerijnej hodnoty. Takisto bol pripravený návrh zákona o národnom kultúrnom dedičstve. Veľký význam prikladáme aj vyhláške o odbornej správe zbierkových predmetov v múzeách a galériách, vyhláške o ochrane zbierkových predmetov v prípade vzniku mimoriadnych udalostí a za brannej pohotovosti štátu a vyhláške o vývoze zbierkových predmetov a predmetov múzejnej hodnoty. Teda ide o pravidlá vývozu. Rozpracovali sme a do praxe uviedli viaceré významné projekty, ktoré chránia národné kultúrne dedičstvo. Ide najmä o Národný program záchrany a oživenia kultúrnych pamiatok. Zhodnotili sme súčasný stav kultúrnych pamiatok a varianty možného sanovania pamiatkovej zadlženosti v rozličných časových horizontoch. Ďalší projekt je Program estetizácie krajiny. Slúži na elimináciu negatívnych dôsledkov ľudskej činnosti prostredníctvom nových prístupov na estetizáciu, kultiváciu krajiny a zachovanie jej kultúrnohistorických hodnôt. Vypracovali sme pasportizáciu a hodnotenie hnuteľných kultúrnych pamiatok a účinnejší spôsob kontroly nežiaduceho vývozu umeleckých diel. Ďalej je to Projekt informačného a monitorovacieho systému pre krajinu a pamiatky ako subsystém informačného systému rezortu kultúry a štátneho informačného systému. Ďalej je to celkom nový Projekt starostlivosti o historické hrady. Je to súčasne nová pasportizácia stavu a možnosti revitalizácie tejto mimoriadne vzácnej časti nášho kultúrneho dedičstva. Ďalej to bolo riešenie označovania kultúrnych pamiatok na cestných komunikáciách a v sídlach. Program je rozdelený na dve časti. Prvá časť je štvorjazyčné označovanie významných lokalít a zariadení kultúrnohistorického významu: hrady, zrúcaniny, archeologické náleziská, významné miesta histórie, pamiatky zapísané v zozname atď. A druhá časť je označovanie zariadení kultúry na cestných komunikáciách ako súčasť vyhlášky ministerstva vnútra o premávke na cestných komunikáciách. Doteraz sa uskutočnili modelové označenia v troch oblastiach: Spišské Podhradie, Vlkolínec a Banská Štiavnica. Ďalej je to projekt estetizácie unikátnych krajinných prvkov, najmä malých vodných zdrojov, ktorý obsahuje pasportizáciu evidovaných i neevidovaných zdrojov na Slovensku. Spracovali sme príslušnú smernicu na estetizáciu týchto prameňov. Program záchrany a zachovania tradícií ľudovej architektúry vyjde v roku 1998 knižne pod názvom Ľudová architektúra a urbanizmus na Slovensku. Myslím si, že ide o veľmi významný projekt, ktorý umožní ponúknuť všetkým tým, ktorí uplatňujú nové zámery, aby čerpali z tejto studnice veľmi bohatej a všade v zahraničí obdivovanej tradície. Chceme vydať Atlas krajiny, pripravujeme ho, je už spracovaná jeho prvá časť, ide najmä o spracovanie regionálnych architektonických a urbanistických prvkov. Ich cieľom je pasportizovať stav kultúrnohistorických estetických hodnôt krajiny, jej regionálnych špecifík. Ďalším bude Atlas ľudovej architektúry a najmä - ako posledný by som chcel podčiarknuť - projekt na zabránenie nezákonného vývozu, dovozu a prevozu vlastníctva kultúrnych hodnôt. Vo februári 1998, teda tohto roku, sme pripravili a uskutočnili konferenciu ministrov kultúry európskych krajín na tému Kultúrne dedičstvo európskych krajín ako fenomén európskej integrácie, ktorá prijala takzvanú bratislavskú deklaráciu o problematike vlastníctva, označenia, zverejnenia informácie o kultúrnom dedičstve, ktorá sa nachádza na území iných krajín. Následne bola táto bratislavská deklarácia ako spoločný návrh predložená na celoeurópsku konferenciu UNESCO, ktoré ju prijalo ako pracovný materiál. Zabezpečili sme návrat Bojnického oltára, bolo to 15. decembra 1995, z Českej republiky na Slovensko. Po vyše 60 rokoch sa toto významné umelecké dielo zo 14. storočia dostalo opäť na svoje miesto, do Bojnického zámku. Podarilo sa prinavrátiť aj veľkú a vzácnu zbierku judaík, takzvanú Bárkányiho zbierku, do Prešova, získali sme aj historické zvony a časť habánskej keramiky. Opakovane sme iniciovali pokračovanie rokovaní o vrátení a vyrovnaní kultúrneho dedičstva slovenskej proveniencie z Českej republiky a Maďarska. Vydávame pripravenú publikáciu o predmetoch kultúrneho dedičstva nachádzajúcich sa mimo územia našej vlasti v rozličných jazykových mutáciách tak, aby sme mohli prezentovať aj pred európskou a svetovou verejnosťou, čo všetko sa zo Slovenska pod rozličnými zámienkami vyviezlo a čo všetko Slovensku aj keď nie právne, ale morálne patrí. Okrem toho vzniklo Národné pamiatkové a krajinné centrum, ktoré sa stalo národným metodickým centrom pre starostlivosť o kultúrne pamiatky a kultúrnu krajinu vrátane archeologických nálezísk a sledovanie vývoja slovenskej architektúry a urbanizmu. Nemôžem vynechať a nespomenúť to, že sme založili menšinové múzeá. Projekt rozvoja menšinových kultúr schválila vláda Slovenskej republiky v roku 1995 a doteraz pracuje Múzeum židovskej kultúry, Múzeum kultúry Karpatských Nemcov, oddelenie chorvátskej kultúry v Slovenskom národnom múzeu, oddelenie kultúry maďarskej menšiny v Podunajskom múzeu v Komárne, Múzeum ukrajinsko-rusínskej kultúry v Podduklianskom múzeu vo Svidníku a rómske oddelenia múzejnej kultúry vo Vihorlatskom múzeu v Humennom a v Gemerskom malohontskom múzeu v Rimavskej Sobote. Z iniciatívy Rady Európy a podpory Európskej únie organizujeme Dni európskeho kultúrneho dedičstva. Vypísali sme niekoľko súťaží a úspešne sme uskutočnili niekoľko významných pamätníkov, ktoré sú v realizácii alebo sú uskutočnené. Spomeniem z nich Pamätník obetiam za slobodu Slovenska a Slovákov, Pamätník holokaustu, Pamätník obetiam zavraždených v Kremničke, Pamätník Štefánika v Paríži, Pamätná tabuľa pri prameni Dunaja, pamätné tabule v Moskve, tomby a pamätné tabule v Ríme a pamätné tabule v Bratislave na budove Bibiany, Medzinárodného domu umenia pre deti, slovenským deťom deportovaným v oblasti najtvrdšej maďarizácie koncom 19. a začiatkom 20. storočia do južných oblastí Uhorska, ktorú sme odhalili 1. júna na Medzinárodný deň detí. Rozpracovali sme ďalšie pamätníky, ale nechcem vynechať iba to, že sme otvorili Galériu insitného umenia, otvorili sme Galériu ľudového umenia, Galériu slovenskej grafiky a Múzeum afrického umenia, takzvanú Petrovského zbierku. Oblasť umenia je veľmi široká, a keďže viem, že čas je veľmi náročný, dovoľte mi, aby som už iba heslovite prešiel tieto veci. Zriadili sme Národné literárne centrum, v jeho rámci vznikla distribučná a dobre fungujúca sieť Hrebenda, ktorá má už dnes 14 významných bodov svojho pôsobenia vo všetkých krajských mestách a ďalších 6 mestách. V Roku slovenskej literatúry sa podarilo uskutočniť niekoľko významných udalostí, spomeniem aj medzinárodnú prezentáciu Presence Slovak... <kinesic type="ringing"><desc>Ozval sa gong.</desc></kinesic> Mám skončiť? Takisto by som rád podčiarkol vznik Národného hudobného centra a to, že sa podarilo začať organizovať hudobný život prostredníctvom hudobných kabinetov regionálnych kultúrnych centier, to, že sa obnovila Bratislavská lýra, že sa vytvoril projekt CD nahrávok mladých koncertných interpretov, laureátov významných medzinárodných súťaží. Rád by som spomenul to, že sme sa aktívne zapojili do programu Európskej únie Kaleidoskop a Arian. Čo sa týka divadla, Národné divadelné centrum uskutočnilo za posledné tri roky zásadné zmeny, ktoré súviseli najmä s prípravou slovenskej kultúry na integráciu do európskeho spoločenstva a s decentralizáciou riadenia väčšiny štátnych divadelných inštitúcií. Štyri zostali v riadení ministerstva kultúry, t. j. Slovenské národné divadlo, Nová scéna, Stredoslovenské a Východoslovenské štátne divadlo. Vzniká Múzeum slovenského divadla. Je pripravený projekt Divadla hudby, ktoré by malo byť v budove starého rozhlasu na Jakubovom námestí. Bolo otvorené divadlo Aréna a v súvislosti s ním vznikla aj nová medzinárodná súťaž pantomímy Kaukliar. Chcem upozorniť, že sme s úspechom predložili a vy ste prijali nový zákon o divadelníctve a zákon o Slovenskom národnom divadle. Je dobré, že vznikla Akadémia umení aj zásluhou a iniciáciou rezortu kultúry, lebo si myslím, že týmto spôsobom sa zaplňuje veľmi dôležitá medzera v oblasti výchovy mladých talentov. Z výtvarného umenia veľmi krátko. Spomenul som už otvorenie nových kultúrnych inštitúcií. Rok slovenského výtvarného umenia v roku 1997 bol veľmi úspešný. Podstatné je to, že sa podarilo presadiť a uskutočniť stálu expozíciu súčasného slovenského výtvarného umenia, že sa podarilo rozbehnúť a vydávať dôležité encyklopedické diela, ktoré by mali do roku 2000 zaplniť mnohé medzery v tejto oblasti. Treba povedať, že bola veľmi úspešná činnosť Slovenského centra dizajnu. V oblasti audiovizuálneho umenia sa podarilo celkom novým a moderným spôsobom postaviť Národné centrum audiovizuálneho umenia, ktoré pokrýva nielen oblasť klasického filmového umenia, ale aj televízneho a rozhlasového umenia a umenia na nosičoch, ale už aj najnovšieho počítačového umenia. Chcel by som s radosťou oznámiť, že sa nám podarilo veľmi účinne a dobre sa zapojiť do celoeurópskych aktivít ako je aktivita EURIMAGE, EUROPEAN OBSERVATORY AUDIOVISUAL HEUREKA, vzniklo Európske audiovizuálne informačné centrum. Založili sme filmový festival s rómskou problematikou v Klenovci. Myslím si, že v oblasti miestnej a osobitej kultúry treba spomenúť iba základné smerovania, ktoré sme naplno rozvinuli. Ide o štátnu podporu miestnej a regionálnej kultúry, rozvoj a podporu tradičných umeleckých remesiel a ľudových výrob, posilnenie rozvoja kultúry na jazykovo zmiešaných územiach, starostlivosť o menšinové kultúry, pomoc pre zahraničných Slovákov a oblasť kultúry cirkví a náboženských spoločností. Obe celoštátne konferencie k otázkam miestnej kultúry boli veľmi úspešné a vytvorili základ novej koncepcie riadenia v tejto oblasti. Musím spomenúť dobrú aktivizáciu ÚĽUV-u, Strediska ľudových remesiel, aj to, že vzniklo Medzinárodné centrum tradičných a umeleckých remesiel. Dôležitá je činnosť rezortu kultúry v oblasti podpory vidieckeho turizmu a kultúrnej turistiky. Dobre sa realizuje plán revitalizácie slovenskej kultúry na jazykovo zmiešaných územiach Slovenskej republiky. Na základe správy o súčasnom stave používania slovenského jazyka pri bohoslužbách na jazykovo zmiešaných územiach Slovenskej republiky z apríla 1996 bol vypracovaný materiál Opatrenia na zabezpečenie presadzovania slovenského jazyka pri bohoslužbách. Návrh týchto opatrení bol ako odporúčací materiál poskytnutý cirkvám a náboženským spoločnostiam pôsobiacim na jazykovo zmiešanom území. Utvárali sme podmienky na rozvoj menšinových kultúr, uskutočňovanie podujatí na jazykovo zmiešaných územiach, ale treba povedať, že aj z hľadiska rehabilitácie menej podporovaných menšinových kultúr v minulosti, akými boli nemecká, rómska, židovská, chorvátska, moravská a podobne. Úspešná bola aj konferencia vládnych úradov pre národnostné menšiny krajín strednej a východnej Európy, počas ktorej bola uskutočnená výstava Literatúra a tlač národnostných menšín v Slovenskej republike. Spracovali sme analytický projekt Dôsledky vstupu Slovenskej republiky do Európskej únie v podmienkach rezortu kultúry. Treba povedať, že tento projekt obsahoval aj mnohé otázky menšinových záležitostí a je veľmi dobré, že práve Slovenská republika vyšla počas rokovania medzinárodnej konferencie vo Varšave s iniciatívou, aby bol spracovaný návrh jednotných objektívnych kritérií posudzovania stavu a vývoja menšín v jednotlivých krajinách ako celoeurópsky dokument tak, aby sa už predišlo hodnoteniu krajín na základe nepodložených tvrdení, ale aby sa vychádzalo z konkrétnych faktov. Veľmi významnou udalosťou pre starostlivosť o zahraničných Slovákov bolo vytvorenie a založenie Domu zahraničných Slovákov. Pri ňom vzniklo aj Múzeum zahraničných Slovákov. Treba povedať, že táto inštitúcia úzko spolupracuje s Maticou slovenskou. Dôležitý je prijatý komplexný program pomoci starostlivosti o zahraničných Slovákov. Tento nadväzuje na prijatý zákon o zahraničných Slovákoch, ktorý pokladáme za prelomový v oblasti starostlivosti o všetkých Slovákov, ktorí žijú mimo územia Slovenskej republiky. Verejné informácie - poviem iba stručne. Analyzovali sme vývoj mediálneho trhu na Slovensku. V spolupráci s odbornými pracoviskami sme skúmali obsahové zameranie periodickej tlače, rozhlasu a televízneho vysielania. Žiaľ, nepodarilo sa prijať nový zákon o prostriedkoch verejných informácií aj vďaka bojkotu opozičnej tlače a opozičných politických strán. Je to veľká škoda, pretože mohol úplne spriezračniť vlastnícke a iné vzťahy, ktoré sa týkajú masmediálneho trhu. Riadili sme a koordinovali činnosť zástupcov Slovenskej republiky v špecializovaných výboroch Rady Európy pre otázky mediálnej politiky. Zriadili sme Národné centrum mediálnej komunikácie, ktoré koordinuje túto oblasť. Od septembra 1977 sme vstúpili do globálnej informačnej siete internet s vlastnou stránkou Kultúra na Slovensku, prostredníctvom ktorej ponúkame najširšej svetovej verejnosti informácie o rezorte kultúry, základných tendenciách štátnej kultúrnej politiky, legislatíve, medzinárodnej spolupráci na kultúrnom poli, o kultúrnom dianí v Slovenskej republike, ale aj o histórii slovenskej kultúry a ďalších otázkach v slovenskom a od apríla 1998 aj v anglickom jazyku. V súčasnosti má táto internetová stránka vyše 12 tisíc strán v slovenskom a 2 tisíc strán v anglickom texte. Rozvoj kultúrnych stykov so zahraničím bol veľmi bohatý. Nebudem prezentovať tie udalosti, ktoré boli všeobecne známe. Napriek tomu si dovolím povedať, že sme uprednostňovali veľké kultúrne prezentácie najmä v krajinách Európskej únie s tým, že sme usporiadali 8 významných celoeurópskych konferencií a seminárov. Najvýznamnejšie poviem v názvoch: Vízia stratégie kultúrneho rozvoja spoločnosti v treťom tisícročí, Identita nedominantných kultúr, Integračný šok, Kultúra, tvorivosť a mládež, Transformácia médií krajín strednej a východnej Európy, Ochrana kultúrneho dedičstva ako súčasť európskej integrácie. Chcem povedať, že naše iniciatívy boli úspešné, pretože v roku 1997 po konferencii z roku 1995 bol vypísaný medzinárodný grant, ktorý vypísalo UNESCO na tému Komunikácie cez globálne informačné siete a informačné diaľnice v rodných jazykoch. Pripravili sme projekt Domu európskych kultúr. Je to inštitúcia, ktorá bude priamo spolupracovať s podobnými inštitúciami v ostatných krajinách Európy. Iniciovali sme nový systém porovnávania pozície menšín v jednotlivých krajinách. Vážené dámy, vážení páni, ospravedlňujem sa, že napriek tomu, že som hovoril iba v heslách a tézach, hovoril som tak dlho, ale myslím si, že nový štát, aj keď štát, ktorý reprezentuje nesmierne vzácnu a starú kultúru, musí medzi prioritami mať aj oblasť kultúry v tom najširšom zmysle slova. Verím, že nepoviem nič neobvyklé, keď sa poďakujem najmä tým poslancom tohto zákonodarného zboru, ktorí konštruktívne, vecne a s dobrým úmyslom pomáhali tvoriť právne normy, ktorí pripomienkovali mnohé projekty, ktoré ponúklo ministerstvo kultúry na schválenie, a preto ešte raz by som sa chcel poďakovať aj týmto spôsobom na takomto fóre nielen vám, pani poslankyne, páni poslanci, ale všetkým inštitúciám, všetkým občanom, ktorí v dobrej viere a v dobrom úmysle pomáhali tvoriť súčasný stav kultúry na Slovensku. Verím, že aj ďalšie volebné obdobie bude prospešné pre rozvoj kultúry, že to bude kultúra, ktorá bude mať na svedomí v prvom rade rozvoj všetkých tých vzácnych národných tradícií, ktorých nositeľmi sme aj my. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1105" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1105.p1">Ďakujem, pán minister. Pani poslankyne, páni poslanci, tak ako sme si odsúhlasili program, o 12.00 hodine sme mali skončiť, do 13.00 hodiny mala byť prestávka a po prestávke sme mali začať rokovať o predložených zákonoch. Je 12.10 hodín. Pýtam sa, či požiadame o vystúpenie ešte pani ministerku a začneme neskôr, alebo si urobíme prestávku do 13.00 hodiny, potom bude pokračovať pani ministerka a potom prejdeme k zákonom a po nich bude rozprava. <vocal type="noise"><desc>Hlasy z pléna.</desc></vocal> Chcete ísť na obed? Alebo bude prestávka? Tak jedni chcú tak, druhí onak. Musel by som dať hlasovať, ale viem, že to neodhlasujeme. To znamená, že ak dáme slovo pani ministerke, musíme predĺžiť čas na začatie rokovania. Prosím teda pani ministerku. Potom bude prestávka dlhšie, nie do 13.00 hodiny. Prosím, pani ministerka. Ministerka školstva SR E. Slavkovská: Vážený pán predseda, vážená poslanecká snemovňa, hlavným zámerom ministerstva školstva v tomto volebnom období bolo vytvorenie účinného programu pokračovania obnovy výchovno-vzdelávacej sústavy ako rozhodujúceho predpokladu duchovného rozvoja nášho štátu. S týmto úmyslom sme vypracovali 39 všeobecne záväzných právnych noriem. V ich intenciách sme v priebehu štyroch rokov uskutočňovali na jednotlivých stupňoch výchovno-vzdelávacej sústavy mnohé závažné kroky, ktoré sa pre krátkosť času nedajú všetky spomenúť, takže sa dotknem iba niektorých. V oblasti predškolskej výchovy sme stabilizovali sieť materských škôl, a dokonca sme zabezpečili nárast ich počtu. Zvýšili sme materské škôlky o 337 tried, čo znamená zaškolenosť pre 7 603 detí a zamestnanie pre 847 učiteliek. Vyšli sme v ústrety rodičom aj tým, že sme znížili finančný príspevok rodičov za pobyt detí v materských škôlkach z 250 korún na 100 alebo až 50 korún, pričom sme vyhláškou zabezpečili dokonca aj možnosť odpustenia príspevku rodičom pre sociálne slabé rodiny. Nosnou líniou činnosti v oblasti základných škôl bola transformácia základných škôl s tým, že sme zaviedli povinnú desaťročnú školskú dochádzku tak, že desiaty ročník sa bude absolvovať ako prvý ročník strednej školy. Táto transformácia vychádza z odporúčaní psychológov zvýšiť vekovú hranicu žiakov pri výbere ďalšieho školského smerovania. Umožnila nám i zredukovať obsah učiva v jednotlivých ročníkoch, a tým znížiť veľkú zaťaženosť detí. Pre ročníky 5 až 9 sme vypracovali nové učebné plány a osnovy v troch variantoch a siedmich modifikáciách s rozšírením niektorého predmetu, prípadne skupiny predmetov, čím sa budú viacej rešpektovať osobitné záujmy a schopnosti žiakov. Dôležité je aj to, že sme obohatili učebné osnovy o historické a zemepisné špecifiká regiónov, aby žiaci získali nielen viac vedomostí, ale aby získali aj väčší vzťah k svojmu vlastnému regiónu. Veľkú pozornosť sme venovali aj vzdelávaniu zdravotne postihnutej mládeže, pre ktorú v súvislosti s vývojom na trhu práce sme otvorili nové študijné odbory. Okrem toho sme zabezpečili základné pedagogické materiály pre žiakov oslobodených od povinnej školskej dochádzky. Táto oblasť bola totiž do nástupu tejto vlády celkom zanedbaná. Na vybratých školách overujeme i šance týchto detí získať určitý stupeň vzdelania. Aby sme vytvorili možnosť určitého zapojenia sa do praktického života aj detí s menším mentálnym postihom, overujeme nový typ školy pod názvom Praktická škola. V záujme dobudovania špeciálnopedagogického poradenstva sme umožnili zriadenie nových špeciálnopedagogických poradní a detských integračných centier. V tejto oblasti som najviac hrdá na to, že sa nám podarilo integrovať 2 330 zdravotne postihnutých žiakov do základných škôl medzi zdravú populáciu. Zvýšenú pozornosť sme venovali i nadanej a talentovanej mládeži. Na Slovensku máme 5 základných škôl, kde sú triedy pre nadané a talentované deti. Okrem toho sme vypracovali ucelený systém starostlivosti o tieto deti vo voľnom čase. Komplexný systém vyhľadávania talentov a ich podporu má vo svojej pôsobnosti Národná agentúra pre mobilitu mládeže a Agentúra pre starostlivosť o talenty, ktoré sme zriadili pri priamo riadenej organizácii Iuventa. Najtalentovanejších žiakov od roku 1996 oceňujeme najvyšším vyznamenaním ministerstva školstva v danej kategórii Pamätným listom svätého Gorazda. V oblasti stredného školstva nám išlo o vytvorenie jeho variabilného systému. Zvýšili sme počet gymnázií o 24, sieť stredných odborných škôl o 5 a sieť osemročných gymnázií sme rozšírili na 70 školách, čím považujeme sieť stredných odborných škôl za vyváženú a rovnomernú. Jedine stredné odborné učilištia zaznamenali útlm a ich počet klesol o 16. Pre gymnáziá sme vypracovali nové učebné osnovy a vzdelávacie štandardy, ktoré sa v súčasnom období overujú, a taktiež sme zaviedli nový učebný plán gymnázií, ktoré pripravujú absolventov pre potreby verejnej správy. Posilnili sme i sieť stredných odborných škôl s umeleckým zameraním, zvýšili sme ich počet o 10. Pri stredných odborných školách sme urobili mnohé iné dôležité zmeny. Tak napríklad na gymnáziách sme posilnili časovú dotáciu predmetu dejepis o jednu hodinu týždenne a na stredných odborných školách o dve hodiny týždenne. Do štúdia na stredných odborných školách sme zaviedli predmet etická výchova v alternácii s predmetom náboženská výchova. V oblasti bilingválneho vzdelávania sme obohatili sieť škôl o slovensko-španielsku sekciu v dvoch prípadoch. V oblasti stredných odborných škôl sme sa prioritne venovali reštrukturalizácii študijných odborov vytváraním podmienok na vznik integrovaných odborov. Od roku 1996 sme začali overovať projekt združenej strednej odbornej školy, ktorá podľa našich poznatkov môže prispieť k racionálnemu využívaniu odborného materiálneho i technického vybavenia škôl. Čo sa týka oblasti stredných odborných učilíšť, keďže tam dochádza k útlmu, prehodnotili sme obsah vzdelávania, zovšeobecnili sme učebné osnovy a rozšírili sme odborný profil existujúcich škôl. Novú štruktúru učebných odborov sme konzultovali s predstaviteľmi podnikateľskej, zamestnávateľskej i regionálnej sféry. V koordinácii s Radou hospodárskej a sociálnej dohody sme sa intenzívne zaoberali aj problematikou zriaďovania a financovania stredných odborných učilíšť. Neprijatie nášho návrhu školského zákona však spôsobilo, že práve túto oblasť sa nepodarilo doriešiť. V nadväznosti na transformáciu vzdelávacieho systému ministerstvo školstva venovalo pozornosť tvorbe učebníc a učebných textov, v prvom rade učebníc humanitných predmetov, kde má dominantné postavenie výchova k národnej hrdosti a vedomie slovenskej štátnosti. Postupne boli vydané nové učebnice slovenského jazyka a literatúry pre stredné školy, komplex 8 učebníc občianskej náuky pre stredné školy, učebnice dejepisu a občianskej náuky pre 2. stupeň základnej školy. Realizuje sa projekt vydávania nových učebníc slovenského jazyka a literatúry pre základné školy a v súčasnosti sú už vydané nové učebnice v tomto odbore pre 5 ročníkov. V tvorbe učebných pomôcok sme vydávali vzdelávacie videofilmy Dejiny Slovenska. Súčasne sme začali zabezpečovať projekt videofilmov s názvom Estetika a s názvom Geografia. S uspokojením môžem konštatovať, že v priebehu uplynulého štvorročného obdobia ministerstvo školstva vytvorilo legislatívne predpoklady na dokončenie transformácie vysokého školstva. Legislatívnu bázu tohto procesu tvoria viaceré novely zákona číslo 172 o vysokých školách, vyhláška o doktorandskom štúdiu, vyhláška o habilitácii docentov a o vymenúvaní profesorov, vyhláška o rigoróznych skúškach a obhajobách rigoróznych prác. Aj tieto dokumenty podporili zriaďovanie nových vysokých škôl a nových fakúlt na existujúcich školách. Zriadili sme 4 nové vysoké školy, a to Prešovskú univerzitu, Trenčiansku univerzitu, Akadémiu umení v Banskej Bystrici a Univerzitu sv. Cyrila a Metoda v Trnave. Čo sa týka nových fakúlt, v Banskej Bystrici sa zriadila Fakulta právnická, Fakulta financií, Fakulta politických vied a medzinárodných vzťahov a Fakulta filologická. Na Slovenskej poľnohospodárskej univerzite v Nitre sa zriadila Fakulta záhradníctva a krajinného inžinierstva. Na Technickej univerzite vo Zvolene Fakulta výrobnej a environmentálnej techniky, v Ružomberku Fakulta katecheticko-pedagogická, v Púchove Fakulta priemyselných technológií. Možnosti vysokoškolského štúdia sme rozšírili najmä o tie študijné odbory, ktoré naši študenti mohli zatiaľ študovať len v Českej republike. Vytváranie priaznivých podmienok na rozvoj vysokých škôl dokumentujú tieto fakty: V roku 1994 študovalo na vysokých školách 83 367 študentov. V roku 1997 to už bolo 115 175 študentov, čo je nárast o 38,5 %. V tomto roku 1998/99 bude v prvých ročníkoch študovať 24 385 študentov a v štúdiu popri zamestnaní 4 589, čo predstavuje celkový nárast iba v prvých ročníkoch oproti minulému roku o 5 %. Veľké úsilie sme vynaložili aj pri plnení predsavzatia zabezpečiť prístup k vysokoškolskému vzdelaniu všetkým spoločenským a sociálnym vrstvám. Vytvorili sme systém veľmi výhodných pôžičiek študentom až do výšky 20 000 korún ročne. A možno konštatovať, že sme poskytli viac ako 10 000 študentom pôžičku vo výške takmer 300 miliónov korún. Sociálnu situáciu študentov na vysokých školách sme sa snažili riešiť aj novelizáciou vyhlášky o poskytovaní štipendií. Zvýšili sme hranice štipendia až o 100 %, treba však povedať, že toto je ešte stále nedostačujúce. Snažili sme sa zlepšiť i situáciu financovania vysokých škôl. Podarilo sa dosiahnuť mierny nárast objemu bežných výdavkov pre vysoké školy, ktorý nastal po roku 1995. Kým v roku 1995 to bola suma 3 729 mil., v roku 1998 to boli 4 269 mil. Treba však objektívne povedať, že i napriek tomuto zvýšeniu rezort školstva v oblasti vysokých škôl stále vykazuje nedostatok financií. Ministerstvo školstva sa zaoberalo aj celoživotným vzdelávaním, a to nielen v teoretickej rovine, ako to bolo doteraz, ale konkrétnym krokom, a to vypracovaním zákona o ďalšom vzdelávaní s definovaním jeho predpokladaného financovania. Ministerstvo školstva plnilo svoje úlohy aj vo vzťahu štátnej podpory vedy a techniky. Konštituovali sme v roku 1996 vedeckú grantovú agentúru a kultúrnu a edukačnú grantovú agentúru na výber projektov, posudzovanie ich kvality a financovania. O aktivitách v oblasti športu tu podrobne hovoril pán podpredseda Kalman, preto chcem vyzdvihnúť iba ten fakt, že v rámci rozvoja športových aktivít mládeže sme v roku 1996 založili tradíciu športových súťaží pre stredoškolskú mládež pod názvom Gymnaziáda. Veľmi veľa by sa dalo hovoriť aj o medzinárodnej spolupráci. Zriadili sme národné agentúry pre programy Európskej únie Leonardo, Sokrates a Mládež pre Európu 3. V rámci plnenia programu pomoci krajanom sme v roku 1996 otvorili školu v prírode pre deti našich krajanov v Detvianskej Huti a tohto roku plánujeme od septembra v lokalite Vrícko otvoriť prvú špecializovanú školu v prírode s vlastivedným zameraním taktiež pre deti našich krajanov. Z hľadiska štatistiky určite nie je nezaujímavý fakt, že sme postupne otvorili 9 nových lektorátov slovenského jazyka a literatúry, čo veľmi pomáha šíriť našu vzdelanosť a kultúru vo svete. V rámci vytvárania pružného a variabilného školského systému porovnateľného so systémami edukačne vyspelých krajín sme pracovali na báze programu PHARE. Pri komplexnom vyhodnotení sa ukázalo, že sme realizovali viac ako 95 % nakontrahovaných finančných prostriedkov, ktoré sa využili na konkrétne a veľmi zaujímavé projekty. Pretože ich je veľa, tak uvediem ako príklad iba zavedenie štvorročného jednoodborového štúdia jazykov na štyroch pedagogických fakultách, čím sme vytvorili reálny predpoklad, že do roku 2000 tieto fakulty pripravia do praxe 1 384 učiteľov cudzích jazykov. Za jednu z dôležitých úloh ministerstvo školstva považovalo i vytváranie podmienok na dôkladné osvojenie si štátneho jazyka. I napriek veľkej politickej diskreditácii zo strany poslancov Maďarskej koalície podarilo sa nám na základe ústretovosti rodičov zaviesť alternatívne vyučovanie v slovenskom jazyku v 30 materských škôlkach, v 3 základných školách a v 41 stredných odborných školách. Zvlášť vynikajúce je to, že na osobitnú žiadosť rodičov 2 materské školy s výchovným jazykom maďarským sa zmenili na materské školy s výchovným jazykom slovenským. Viem, že sú to iba prvé lastovičky, ale som presvedčená, že tieto myšlienky sa budú šíriť i naďalej aj napriek sústredeným atakom maďarských politikov. Lepšie osvojenie si štátneho jazyka sme sa snažili dosiahnuť aj novelou školského zákona, ktorá stanovovala povinnosť výučby dejepisu a zemepisu v štátnom jazyku. Žiaľ, tento návrh v slovenskom parlamente neprešiel. Veľa úsilia sme venovali i zriaďovaniu slovenských malotriednych škôl na južnom území Slovenska, kde v obciach so slovenským obyvateľstvom máme iba školy s vyučovacím jazykom maďarským, čo je veľká krivda na slovenských deťoch. Za naše volebné obdobie sa podarilo otvoriť 32 slovenských malotriednych škôl a 8 plnoorganizovaných škôl na južnom území Slovenska, čo považujem za veľký úspech, keď si zoberieme malé finančné prostriedky, ktoré sme mohli na túto oblasť vyčleniť. Z ďalších krokov, ktoré sme urobili vo vzťahu k národnostným menšinám a etnickým skupinám, k vytváraniu čoraz rozsiahlejších možností na ich vzdelávanie, uvediem stručne aspoň tieto: Od školského roku 1996/97 sme začali zriaďovať triedy pre deti zo sociálne a jazykovo znevýhodneného a zanedbaného prostredia, v ktorých je možné na prekonanie jazykovej bariéry používať ako pomocnú a podpornú pomôcku rómsky jazyk. Nemožno tiež nespomenúť skutočnosť, že sme zabezpečili vydanie rómskeho šlabikára a čítanky v rómskom jazyku i atraktívnej učebnice Amari abeceda - Naša abeceda. V priamej gescii strednej umeleckej školy v Košiciach pripravujeme konštituovanie Centra kultúry a vzdelávania rómskej mládeže a detí Košického kraja. V školskom roku 1995/96 začalo v Spišskej Novej Vsi pôsobiť detašované pracovisko Katedry rómskej kultúry Univerzity Konštantína Filozofa v Nitre. Dikcia Programového vyhlásenia vlády Slovenskej republiky určila pre rezort ministerstva školstva hľadať i v podmienkach ekonomickej transformácie všetky možné zdroje na diferencované zvýšenie miezd pedagogických pracovníkov. Chcem vás oboznámiť s konkrétnymi krokmi, ktoré ministerstvo školstva v priebehu posledných štyroch rokov urobilo v prospech splnenia stanovenej úlohy. Poznamenávam však, že aj v tomto prípade je miera výsledkov úsilia merateľná len v kontexte konečnej výšky pridelených finančných prostriedkov zo štátneho rozpočtu. Rozhodnutie diferencovane zvýšiť mzdy pedagogických pracovníkov stimulovala vyhláška ministerstva školstva z predchádzajúceho roka o odbornej a pedagogickej spôsobilosti pedagogických pracovníkov číslo 41 a vyhláška číslo 42 o ďalšom vzdelávaní pedagogických pracovníkov. V súlade s uvedenými vyhláškami ministerstvo školstva zabezpečuje prostredníctvom vysokých škôl a svojich ústredne riadených organizácií kvalifikačné skúšky učiteľov a ich ďalšie vzdelávanie. Každý rok má možnosť vykonať kvalifikačnú skúšku 4 tisíc učiteľov. Po úspešnom absolvovaní kvalifikačných skúšok sú učitelia zaraďovaní do vyššej platovej triedy, čo znamená, samozrejme, určitý platový nárast. Zároveň bol na ohodnotenie kvalitných pedagógov uplatnený aj inštitút špičkového odborníka. V súčasnom období máme ako špičkových odborníkov zaznamenaných 8 % pedagogických pracovníkov, ktorí sú tam začlenení za vynikajúce pracovné výsledky. Inštitút špičkového odborníka znamená možnosť zvýšenia platu priemerne o 3 tisíc korún mesačne. Na základe časového harmonogramu riešenia mzdových problémov v školstve, ktorý sme predložili na rokovanie vlády, sa s účinnosťou od 1. mája 1997 uskutočnilo vytvorenie samostatnej stupnice platových taríf pedagogických zamestnancov škôl a školských zariadení, ako aj vysokoškolských pedagógov. Aplikácia tejto stupnice umožnila v konečnom dôsledku zvýšenie tarifných platov pedagógov už v roku 1997 o 10 %, následne na to v roku 1998 o ďalších 10 %. Priemerné mzdy pedagogických pracovníkov takto, samozrejme, narástli, ak porovnávam roky 1995 a 1997, pretože za rok 1998 ešte nemáme výsledky, tak vzrástli platy pedagogických pracovníkov na základných a stredných školách o 25,7 % a na vysokých školách o 18,7 %. Vážený poslanecký zbor, predniesla som správu o základných udalostiach, ktoré sa udiali v rezorte školstva v priebehu posledných štyroch rokov. V priebehu týchto 4 rokov som navštívila nespočetné množstvo škôl a mala som tú česť sa zhovárať s mnohými obdivuhodnými ľuďmi. Obdivuhodnými najmä z toho dôvodu, že vydržali pri svojom poslaní, ktoré považujem za jedno z najušľachtilejších. Vydržali napriek mnohým úskaliam, ktoré predovšetkým spočívajú vo finančnom i materiálnom zabezpečení školstva na Slovensku. Vydržali, pretože majú nesmierny pocit zodpovednosti za výchovu našej mladej generácie. A preto všetkým pedagogickým i nepedagogickým pracovníkom patrí moja hlboká úcta a nesmierna vďaka. Bez nich, bez ich práce by naše školstvo nedosiahlo úspechy, o ktorých som v predchádzajúcich minútach hovorila a ktoré sú nespochybniteľné. Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1106" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1106.p1">Ďakujem, pani ministerka. Pani poslankyne, páni poslanci, tým sme skončili vystúpenie členov vlády. Je pol jednej a niekoľko minút, tak sa dohodnime, či budeme pokračovať o 14.00 hodine. Súhlasíte, alebo chcete skôr? O 14.00 hodine budeme pokračovať schvaľovaním, resp. prerokúvaním tých zákonov, ktoré nám ostali, a po prerokovaní týchto zákonov prejdeme k rozprave. Takže vám prajem dobrú chuť. Medzitým mi oznámila pani predsedníčka klubu dám Národnej rady, že o 12.30 hodine máte stretnutie v zasadačke výboru pre zdravotníctvo, sociálne veci a rodinu. Pánov ministrov by som prosil, aby počas rozpravy sedeli tu, podľa možností všetci. <note type="comment">Po prestávke.</note> Budeme pokračovať v rokovaní 49. schôdze Národnej rady Slovenskej republiky. Budeme pokračovať v rokovaní o návrhu skupiny poslancov Národnej rady Slovenskej republiky na vydanie ústavného zákona, ktorým sa mení a dopĺňa Ústava Slovenskej republiky číslo 460/1992 Zb. Pani poslankyne, páni poslanci, sme v druhom čítaní. Prerušili sme hlasovanie o pozmeňujúcich a doplňujúcich návrhoch a skončili sme teda aj rozpravu. Prosím preto pánov poslancov Prokeša a Macušku, aby zaujali svoje miesta. Pán poslanec Macuška, ste spravodajca. Pani poslankyne, páni poslanci, spoločného spravodajcu bude robiť predseda ústavnoprávneho výboru pán poslanec Brňák, lebo pán poslanec Macuška má podľa môjho zistenia zdravotné problémy. Takže prosím pána predsedu Brňáka. Mali by sme pristúpiť k hlasovaniu, ale pani ministerka požiadala o slovo. Ministerka školstva SR E. Slavkovská: Vážený pán predseda, vážený poslanecký zbor, ospravedlňujem sa, že vstupujem do vašej rozpravy, ale chcela by som sa vyjadriť iba k jedinému problému, čo sa týka novely ústavného zákona. Domnievam sa, že novela ústavného zákona je omnoho dôležitejšia ako novela ktoréhokoľvek iného zákona, a zdá sa mi nenáležité, že v nej nie je stanovený presný deň nadobudnutia účinnosti tohto zákona. Tak by som len prosila, či by sa poslanci nemohli nad týmto zamyslieť, pretože deň uverejnenia v Zbierke zákonov je vágny pojem a azda novela ústavného zákona by mala byť presnejšie vymedzená. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u1107" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1107.p1">Pani Kolláriková. Páni poslanci, ak toto mám považovať za otvorenie rozpravy a pani ministerka tak vystúpila, to znamená, že musíme prejsť celým postupom ako pri normálnom prerokúvaní zákona alebo novely zákona. Čiže musím otvoriť rozpravu k tomuto bodu programu a do rozpravy budem musieť zapísať tých, ktorí sa prihlásia. Pani poslankyne, páni poslanci, otváram rozpravu k tomuto bodu programu. Do rozpravy sa hlási pani poslankyňa Kolláriková a pán poslanec Benčík. Ak sa nikto viac nehlási do rozpravy, uzatváram možnosť prihlásiť sa do rozpravy. Prosím, pani poslankyňa.</seg>
            </u>
            <u xml:id="ParlaMint-SK_1998-06-30-t1m49.u1108" who="#MelániaKolláriková.1943" ana="#regular">
               <seg xml:id="ParlaMint-SK_1998-06-30-t1m49.u1108.p1">Vážený pán predseda, vážené kolegyne, kolegovia, dovoľte mi, aby som predložila pozmeňujúci návrh k návrhu ústavného zákona, ktorým sa mení a dopĺňa Ústava Slovenskej republiky číslo 460/1992 Zb. <note type="comment">tlač 986</note>. Článok II znie: "Tento ústavný zákon nadobúda účinnosť 1. októbra 1998." Ide tu vlastne o spresnenie s cieľom stanoviť konkrétny termín nadobudnutia účinnosti zákona. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1109" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1109.p1">Ďakujem, pani poslankyňa. Pán poslanec Benčík.</seg>
            </u>
            <u xml:id="ParlaMint-SK_1998-06-30-t1m49.u1110" who="#MichalBenčík.1932" ana="#regular">
               <seg xml:id="ParlaMint-SK_1998-06-30-t1m49.u1110.p1">Vážený pán predseda, vážení ministri, vážený predkladateľ, vážený spravodajca, kolegovia a kolegyne, sme v takej osobitej situácii, keď všetky poslanecké kluby vyhlasujú, že návrh ústavného zákona, ktorým prejde časť právomocí prezidenta na predsedu Národnej rady, podporia. Napriek tomu sú určité úskalia a treba hľadať kompromis, aby čo najviac poslancov mohlo s pokojným svedomím za tento návrh hlasovať. K tomuto návrhu podal pozmeňujúci návrh pán Gašparovič, ktorý čiastočne ide nad rámec predloženej novely, rieši však problematiku, aby sme ďalej nepokračovali v tom, čo bolo doteraz o prezidentovi, aby už do volieb nebolo možné, aby jeden alebo dvaja poslanci podali návrh na kandidáta za prezidenta. Tento návrh bol formulovaný tak, že to môže podať najmenej 30 poslancov. Nám niektorým sa zdá, že je to počet trochu vysoký, že by takéto právo mal mať jeden klub a aj pre budúcnosť toto upraviť. Klub sa môže tvoriť z ôsmich poslancov. Preto predkladám v mene 15 poslancov, ktorí sú podpísaní, pozmeňujúci a doplňujúci návrh v tom smere, že v článku I sa vkladá nový bod, ktorý znie - článok 101 ods. 2 znie: "Prezidenta volí Národná rada Slovenskej republiky na návrh najmenej ôsmich poslancov tajným hlasovaním na 5 rokov." Týmto návrhom sa stanovuje potrebný počet poslancov, ktorí môžu predložiť návrh kandidáta na prezidenta republiky. Ako vieme, doteraz mohol predložiť návrh aj jednotlivý poslanec. V tomto návrhu sa uvažuje s číslom 8, čo je minimálny počet poslancov jedného poslaneckého klubu. Čiže tento počet zaručuje, že návrh kandidáta predložia buď poslanci jedného klubu, alebo sa musia dohodnúť viacerí poslanci rôznych poslaneckých klubov. Ďakujem pekne, že ste ma vypočuli.</seg>
            </u>
            <u xml:id="ParlaMint-SK_1998-06-30-t1m49.u1111" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1111.p1">Ďakujem aj ja, pán poslanec. Takže ak sa nikto nehlási s faktickou poznámkou, končím rozpravu k tomuto bodu programu. Pýtam sa znovu pána predkladateľa, či sa chce vyjadriť. Ak nie, pýtam sa pána spoločného spravodajcu. Tiež nie. Podľa § 83 ods. 3 zákona o rokovacom poriadku môžeme pristúpiť k hlasovaniu najskôr o návrhoch zo spoločnej správy. Ale je tu ešte jeden problém, že návrh bol síce predložený písomne, ale nie je tu lehota. Preto sa pýtam pána spoločného spravodajcu, ako budeme ďalej pokračovať.</seg>
            </u>
            <u xml:id="ParlaMint-SK_1998-06-30-t1m49.u1112" who="#PeterBrňák.1959" ana="#regular">
               <seg xml:id="ParlaMint-SK_1998-06-30-t1m49.u1112.p1">Vážený pán predseda, po odsúhlasení jednotlivých pozmeňujúcich a doplňujúcich návrhov mám splnomocnenie ako spravodajca, aby Národná rada Slovenskej republiky hlasovala o tomto texte v podstate ešte dnes. Domnievam sa, že ide o návrhy, ktoré nie sú vecne také komplikované a zložité, aby sme striktne dbali na dodržaní 24-hodinovej lehoty na prerokovanie, prípravu a rozhodovanie sa o týchto dvoch teraz prednesených pozmeňujúcich návrhoch.</seg>
            </u>
            <u xml:id="ParlaMint-SK_1998-06-30-t1m49.u1113" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1113.p1">Môžeme pristúpiť k hlasovaniu.</seg>
            </u>
            <u xml:id="ParlaMint-SK_1998-06-30-t1m49.u1114" who="#PeterBrňák.1959" ana="#regular">
               <seg xml:id="ParlaMint-SK_1998-06-30-t1m49.u1114.p1">V rámci spoločnej správy budeme najskôr hlasovať o pozmeňujúcom, resp. doplňujúcom návrhu pod bodom 1 spoločnej správy, ktorý gestorský výbor odporučil schváliť. Treba si pozrieť spoločnú správu.</seg>
            </u>
            <u xml:id="ParlaMint-SK_1998-06-30-t1m49.u1115" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1115.p1">Hlasujeme o pozmeňujúcom návrhu zo spoločnej správy tak, ako to predniesol pán spoločný spravodajca. Prosím, prezentujme sa a hlasujme. Upozorňujem, že aj v tomto prípade je potrebný počet 90 hlasov na to, aby sme prijali pozmeňujúci návrh. <note type="narrative">Hlasovanie.</note> Prezentovalo sa 127 poslancov. Za návrh hlasovalo 125 poslancov. Proti návrhu nehlasoval nikto. Hlasovania sa zdržal 1 poslanec. Nehlasoval 1 poslanec. Tento doplňujúci návrh sme prijali. Kým budeme hlasovať, pán poslanec, chcem upozorniť technikov, že pán poslanec Slobodník mi hlási, že mu nefunguje hlasovacie zariadenie. Karta mu nefunguje. Pán poslanec, a nie je to kreditná karta? Nepomýlili ste sa? Pán predseda Brňák, môžeme pokračovať.</seg>
            </u>
            <u xml:id="ParlaMint-SK_1998-06-30-t1m49.u1116" who="#PeterBrňák.1959" ana="#regular">
               <seg xml:id="ParlaMint-SK_1998-06-30-t1m49.u1116.p1">O bode 2 spoločnej správy nie je potrebné hlasovať, pretože sme schválili bod 1 spoločnej správy. V poradí prvým návrhom, ktorý bol prednesený v rámci rozpravy, je návrh, ktorý predniesol pán predseda Gašparovič a ktorý každý z vás má na stole. Odporúčam, aby sme pristúpili k hlasovaniu o tomto bode.</seg>
            </u>
            <u xml:id="ParlaMint-SK_1998-06-30-t1m49.u1117" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1117.p1">Prosím, prezentujme sa a hlasujme. <note type="narrative">Hlasovanie.</note> Prezentovalo sa 123 poslancov. Za návrh hlasovalo 59 poslancov. Proti návrhu hlasovalo 14 poslancov. Hlasovania sa zdržalo 49 poslancov. Nehlasoval 1 poslanec. Neprijali sme tento doplňujúci návrh.</seg>
            </u>
            <u xml:id="ParlaMint-SK_1998-06-30-t1m49.u1118" who="#PeterBrňák.1959" ana="#regular">
               <seg xml:id="ParlaMint-SK_1998-06-30-t1m49.u1118.p1">V poradí ďalším návrhom je návrh, ktorý predniesla pani poslankyňa Kolláriková.</seg>
            </u>
            <u xml:id="ParlaMint-SK_1998-06-30-t1m49.u1119" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1119.p1">Prosím, prezentujeme sa a hneď hlasujeme. <note type="narrative">Hlasovanie.</note> Prezentovalo sa 132 poslancov. Za návrh hlasovalo 72 poslancov. Proti návrhu hlasovalo 32 poslancov. Hlasovania sa zdržalo 28 poslancov. Neprijali sme tento pozmeňujúci návrh.</seg>
            </u>
            <u xml:id="ParlaMint-SK_1998-06-30-t1m49.u1120" who="#PeterBrňák.1959" ana="#regular">
               <seg xml:id="ParlaMint-SK_1998-06-30-t1m49.u1120.p1">V poradí posledným je návrh, ktorý predniesol pán poslanec Benčík.</seg>
            </u>
            <u xml:id="ParlaMint-SK_1998-06-30-t1m49.u1121" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1121.p1">Prosím, budeme sa prezentovať a hlasovať. <note type="narrative">Hlasovanie.</note> Prezentovalo sa 132 poslancov. Za návrh hlasovalo 74 poslancov. Proti návrhu hlasovalo 20 poslancov. Hlasovania sa zdržalo 37 poslancov. Nehlasoval 1 poslanec. Neprijali sme ani tento pozmeňujúci návrh.</seg>
            </u>
            <u xml:id="ParlaMint-SK_1998-06-30-t1m49.u1122" who="#PeterBrňák.1959" ana="#regular">
               <seg xml:id="ParlaMint-SK_1998-06-30-t1m49.u1122.p1">Viac pozmeňujúcich a doplňujúcich návrhov nebolo, pán predseda.</seg>
            </u>
            <u xml:id="ParlaMint-SK_1998-06-30-t1m49.u1123" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1123.p1">Tak sa vás potom pýtam, pán spoločný spravodajca, čo navrhujete v rámci tretieho čítania.</seg>
            </u>
            <u xml:id="ParlaMint-SK_1998-06-30-t1m49.u1124" who="#PeterBrňák.1959" ana="#regular">
               <seg xml:id="ParlaMint-SK_1998-06-30-t1m49.u1124.p1">Navrhujem, aby sme v rámci tretieho čítania pristúpili k hlasovaniu o zákone ako celku.</seg>
            </u>
            <u xml:id="ParlaMint-SK_1998-06-30-t1m49.u1125" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1125.p1">Prosím, pani poslankyne, páni poslanci, budeme hlasovať v rámci tretieho čítania o zákone ako celku. Otváram rozpravu k tomuto bodu programu s tým, že v rámci tejto rozpravy je možné prijímať len technické, gramatické návrhy. Nikto sa nehlási. Uzatváram rozpravu k tomuto bodu programu. K rozprave sa zrejme nebude vyjadrovať ani pán predkladateľ, ani spravodajca. Preto môžeme pristúpiť k hlasovaniu. Podľa článku 84 ods. 3 Ústavy Slovenskej republiky na prijatie tohto zákona je potrebný súhlas 90 poslancov. Prosím, prezentujme sa a hlasujme. <note type="narrative">Hlasovanie.</note> Prezentovalo sa 132 poslancov. Za návrh hlasovalo 76 poslancov. Proti návrhu nehlasoval nikto. Hlasovania sa zdržalo 56 poslancov. Konštatujem, že sme návrh skupiny poslancov Národnej rady Slovenskej republiky na vydanie ústavného zákona, ktorým sa mení a dopĺňa Ústava Slovenskej republiky, neprijali. Teraz môžeme pristúpiť k druhému čítaniu o vládnom návrhu ústavného zákona, ktorým sa mení a dopĺňa Ústava Slovenskej republiky číslo 460/1992 Zb. Vládny návrh ústavného zákona ste dostali pred prvým čítaním ako tlač 1028 a spoločnú správu schválenú gestorským výborom máte ako tlač 1028a. Vládny návrh ústavného zákona odôvodní podpredsedníčka vlády Slovenskej republiky pani Katarína Tóthová.</seg>
            </u>
            <u xml:id="ParlaMint-SK_1998-06-30-t1m49.u1126" who="#KatarínaTóthová.1940" ana="#regular">
               <seg xml:id="ParlaMint-SK_1998-06-30-t1m49.u1126.p1">Vážený pán predseda Národnej rady Slovenskej republiky, vážené pani poslankyne, vážení páni poslanci, vážení hostia, dovoľte mi, skôr ako uvediem svoje úvodné slovo, povedať svoje osobné cítenie a konštatovanie, že ešte dosiaľ nikdy som tak smutne nepredkladala vládny návrh ako dnes. Môj smútok je z toho, že sa tejto snemovni nepodarilo nájsť štyri hlasy, ktoré by podporili kandidáta na prezidenta republiky. Z toho dôvodu neprichádza nič iné len dať ďalší návrh na prijatie novely ústavy, zákona číslo 460/1992. Vážené pani poslankyne, vážení páni poslanci, podľa článku 105 ods. 1 Ústavy Slovenskej republiky v prípade, ak nie je zvolený prezident Slovenskej republiky, ak sa uvoľní funkcia prezidenta republiky, alebo ak bol zvolený nový prezident a ešte nezložil sľub, alebo ak prezident nemôže svoju funkciu vykonávať pre závažné dôvody, výkon prezidenta patrí vláde Slovenskej republiky okrem oprávnení podľa článku 102 písm. d) až g) Ústavy Slovenskej republiky. V súčasnosti sa stáva aktuálnou otázka vytvorenia ústavného základu na zabezpečenie výkonu aj niektorých ďalších oprávnení prezidenta, ktoré v súlade s Ústavou Slovenskej republiky nie sú prenesené na žiaden iný štátny orgán. Aktuálnym sa javí najmä riešenie otázky, kto môže prijímať demisiu vlády, ak za situácie uvedenej v článku 105 ústavy túto demisiu podá vláda, jej člen alebo predseda vlády, ako aj otázky, kto v tomto čase je oprávnený vymenúvať a odvolávať predsedu vlády a ostatných členov vlády, poverovať ministrov riadením ministerstiev. Obdobne v tejto súvislosti je otvorená otázka, kto vymenúva a odvoláva vedúcich ústredných orgánov a vyšších štátnych funkcionárov v prípadoch, ktoré ustanovuje zákon, ako aj vymenúvanie profesorov a rektorov vysokých škôl a vymenúvanie a povyšovanie generálov. Riešenie týchto otázok sa stáva obzvlášť aktuálne v súvislosti, ako som uviedla, s neúspešnými voľbami do Národnej rady Slovenskej republiky, teda mám na mysli neúspešné voľby prezidenta v Národnej rade Slovenskej republiky. Predloženým návrhom ústavného zákona sa navrhuje riešiť prenos oprávnení ustanovených v článku 102 písm. f) a g). Vzhľadom na dôležitosť tejto otázky, vzhľadom aj na otvorenosť alternatívy, ktorá bola pri vypracúvaní a ktorá nedávno neprešla v parlamente, vláda predkladá návrh na riešenie tejto otázky v dvoch alternatívach. Je na rozhodnutí poslancov Národnej rady, aby zvolili jednu z dvoch alternatív, pričom mi dovoľte, aby som zdôraznila, že obe alternatívy sú plne súladné s Ústavou Slovenskej republiky, sú plne súladné s princípmi demokratického štátu, sú plne súladné s princípmi právneho štátu.</seg>
            </u>
            <kinesic type="noise">
               <desc>Neprestajný ruch a šum v sále.</desc>
            </kinesic>
            <u xml:id="ParlaMint-SK_1998-06-30-t1m49.u1127" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1127.p1">Pani poslankyne, páni poslanci, prosím o pokoj v rokovacej miestnosti.</seg>
            </u>
            <u xml:id="ParlaMint-SK_1998-06-30-t1m49.u1128" who="#KatarínaTóthová.1940" ana="#regular">
               <seg xml:id="ParlaMint-SK_1998-06-30-t1m49.u1128.p1">Podľa prvej alternatívy sa prenos týchto oprávnení navrhuje riešiť tak, že sa všetky oprávnenia prenesú na predsedu Národnej rady Slovenskej republiky. Zdôvodnenie tejto alternatívy už bolo v predchádzajúcom uvedené. Vládny návrh vychádza z obdobnej filozofie. Podľa druhej alternatívy sa navrhuje upraviť prechod uvedených oprávnení prezidenta na tri subjekty. Oprávnenie jednak by prešlo na zákonodarný orgán, a to na Národnú radu Slovenskej republiky, a to pokiaľ ide o voľbu, odvolávanie a prijímanie demisie predsedu vlády. Sčasti tieto oprávnenia by prešli na predsedu vlády, a to pokiaľ ide o vymenúvanie ministrov a ich odvolávanie a prijímanie ich demisie. Takýto prechod má logiku v postavení predsedu vlády a v jeho zodpovednosti za celý chod vlády, a teda aj možnosti vyjadriť sa a mať určitú rozhodovaciu kompetenciu k zloženiu vlády. Sčasti sa oprávnenia prevedú na predstaviteľa zákonodarného zboru, predsedu Národnej rady Slovenskej republiky, a to pokiaľ ide o oprávnenia podľa článku 102 písm. g) Ústavy Slovenskej republiky. Vzhľadom na to, opakujem, že ide o závažné otázky, vláda predkladá návrh v alternatívach. Vážené pani poslankyne, vážení páni poslanci, prosím vás, aby ste jednu z alternatív podporili 90 hlasmi. Ďakujem vám za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1129" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1129.p1">Ďakujem, pani podpredsedníčka. Prosím pána poslanca Cupera, aby nás podľa § 80 ods. 2 zákona o rokovacom poriadku ako určený spravodajca informoval o prerokovaní tohto návrhu vo výbore.</seg>
            </u>
            <u xml:id="ParlaMint-SK_1998-06-30-t1m49.u1130" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u1130.p1">Vážený pán predseda, milé dámy, vážení páni, ako poverený spravodajca ústavnoprávnym výborom mám vám predniesť správu v zmysle § 79 ods. 1 zákona Národnej rady Slovenskej republiky číslo 350/1996 Z. z. o rokovacom poriadku. Podotýkam, že správu ste dostali pod číslom 1028a ako spoločnú správu výborov Národnej rady o prerokovaní vládneho návrhu ústavného zákona, ktorým a mení a dopĺňa Ústava Slovenskej republiky číslo 460/1992 Zb. Len vás prosím, aby ste si v pôvodnej správe doplnili uznesenie číslo 351 Zahraničného výboru Národnej rady Slovenskej republiky z 9. júla 1998, ktorým sa Zahraničný výbor Národnej rady Slovenskej republiky uzniesol pri prerokovaní vládneho návrhu ústavného zákona, ktorým sa mení a dopĺňa Ústava Slovenskej republiky číslo 460/1992 Zb. <note type="comment">tlač 1028a</note> takto: a) súhlasí s prvou alternatívou vládneho návrhu ústavného zákona, ktorým sa mení a dopĺňa Ústava Slovenskej republiky číslo 460/1992 Zb., b) odporúča Národnej rade Slovenskej republiky schváliť zákon, ktorým sa mení a dopĺňa Ústava Slovenskej republiky číslo 460/1992 Zb., c) poveruje predsedu výboru informovať gestorský výbor o prerokovaní predmetného návrhu v zahraničnom výbore. Inak v správe máte všetky ostatné údaje z výborov, ktoré návrh prerokovali. Bol to ústavnoprávny výbor ako gestorský, výbor pre pôdohospodárstvo, výbor pre zdravotníctvo, sociálne veci a rodinu a výbor pre obranu a bezpečnosť. Ďalej platné uznesenie neprijali: výbor pre financie, rozpočet a menu, výbor pre verejnú správu, územnú samosprávu a národnosti a výbor pre vzdelanie, vedu, kultúru a šport. Ďalej výbor pre hospodárstvo, privatizáciu a podnikanie sa zišiel, ale nebol uznášaniaschopný. Takisto výbor pre životné prostredie a ochranu prírody. V zmysle poverenia gestorského výboru som splnomocnený v zmysle § 83 a § 79 ods. 4 odporučiť Národnej rade Slovenskej republiky vládny návrh ústavného zákona, ktorým sa mení Ústava Slovenskej republiky, ktorý ste dostali ako tlač 1028, v znení schválených pozmeňujúcich a doplňujúcich návrhov prednesených v správe a v rozprave schváliť. Vážený pán predseda, skončil som a prosím, aby ste otvorili rozpravu.</seg>
            </u>
            <u xml:id="ParlaMint-SK_1998-06-30-t1m49.u1131" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1131.p1">Áno, ďakujem, pán poslanec. Pani poslankyne, páni poslanci, otváram k tomuto bodu rozpravu. Dostal som jednu písomnú prihlášku. Je od pani Kolesárovej, ale hlásim sa do rozpravy ako prvý. Pani poslankyne, páni poslanci, takisto ako k prvému návrhu som dával pozmeňujúci návrh, písomne máte rozdaný aj k tomuto bodu programu môj pozmeňujúci návrh, ktorý je totožný s prvým, kde navrhujem, aby prezidenta volila najmenej pätina poslancov tajným hlasovaním na päť rokov. <vocal type="noise"><desc>Hlas z pléna.</desc></vocal> Prosím? Áno, áno, navrhovala. Máte to napísané, rozumieme si. Podľa prvého neúspešného hlasovania si uvedomujem, že nie všetci máme ten názor. Napriek tomu si myslím, že je to dobré, preto nechám o tom hlasovať. Ale tak ako pán kolega Benčík dal písomne návrh ich klubu na zmenu nie pätiny, ale ôsmich poslancov, tak som písomne odovzdal pánu spravodajcovi aj môj doplňujúci návrh, ktorý si tiež bude vyžadovať 24 hodín. Preto ak neschválite moju prvú verziu, sám osobne budem hlasovať za druhú verziu. Hovorím to preto, aby ste sa nedržali podľa mňa.</seg>
            </u>
            <u xml:id="ParlaMint-SK_1998-06-30-t1m49.u1132" who="#AugustínMariánHúska.1929" ana="#regular">
               <seg xml:id="ParlaMint-SK_1998-06-30-t1m49.u1132.p1">Ďakujem pekne. Slovo má pani poslankyňa Kolesárová. Vzdávate sa? Ďakujem. Ústne alebo elektronicky sa hlási pán poslanec Benčík. Uzatváram možnosť prihlásiť sa do rozpravy. Nech sa páči, máte slovo.</seg>
            </u>
            <u xml:id="ParlaMint-SK_1998-06-30-t1m49.u1133" who="#MichalBenčík.1932" ana="#regular">
               <seg xml:id="ParlaMint-SK_1998-06-30-t1m49.u1133.p1">Vážený pán predseda, vážená pani podpredsedníčka, vážený pán spravodajca, milé kolegyne a kolegovia, bolo by možné o tejto veci trochu diskutovať, ale myslím si, že všetci vieme, o čo ide. Chcem len poznamenať, že alternatíva 1 a alternatíva 2 vlády nie sú nieže celkom totožné, ale majú dosť podstatnú odlišnosť. Alternatívu 1 môžeme v plnom rozsahu podporiť, lebo je veľmi identická s tým, čo predložili kolegovia zo Slovenskej národnej strany, a som rád, že väčšina výborov sa priklonila k alternatíve 1. Môžem teda povedať, že alternatívu 1 v plnom rozsahu podporíme. Dovoľte mi však, aby som opätovne doplnil návrh v tom zmysle, aby v článku 101 ods. 2, ako to už predo mnou predložil pán predseda Národnej rady pán Gašparovič, tiež si myslíme, že je potrebné prestať s tými návrhmi kandidáta na prezidenta jedným alebo dvomi poslancami. Líšime sa však v tom, že si myslíme, aby jeden klub, t. j. ôsmi poslanci mali takýto návrh. Prednesiem svoj doplňujúci návrh k tomuto bodu. Článok 101 ods. 2 znie: "Prezidenta volí Národná rada Slovenskej republiky na návrh najmenej 8 poslancov tajným hlasovaním na päť rokov." Je tu podpísaných pätnásť poslancov. Poznamenávam, že sú to poslanci z rôznych parlamentných klubov, a nie je to len návrh poslaneckého klubu Strany demokratickej ľavice, keďže nás 15 ani nie je. A to je ten problém, na ktorý chcem poukázať, že keď existuje poslanecký klub v parlamente, aby mal to právo, čo mal dosiaľ jeden poslanec, a aby tento jeden poslanecký klub aj v budúcnosti mohol predložiť kandidáta. To je zmysel pozmenenia toho čísla, inak je to identické s tým, čo predkladal pán predseda Gašparovič.</seg>
            </u>
            <u xml:id="ParlaMint-SK_1998-06-30-t1m49.u1134" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1134.p1">Ďakujem, pán poslanec, aj ja. Pani poslankyne, páni poslanci, môžem skončiť rozpravu k tomuto bodu programu. Pýtam sa pani podpredsedníčky, či sa chce vyjadriť. Nechce sa vyjadriť. Pán spravodajca Cuper sa tiež nebude vyjadrovať. Môžeme pristúpiť, pán poslanec, k hlasovaniu. Najskôr budeme hlasovať o návrhoch zo spoločnej správy a potom o pozmeňujúcich návrhoch z rozpravy.</seg>
            </u>
            <u xml:id="ParlaMint-SK_1998-06-30-t1m49.u1135" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u1135.p1">Vážený pán predseda, milé dámy, vážení páni, zo spoločnej správy vyplynuli dva pozmeňujúce návrhy. Prvý sa dotýka účinnosti zákona a ústavnoprávny výbor navrhuje zmeniť slová "dňom vyhlásenia" a nahradiť ich "1. októbrom 1998".</seg>
            </u>
            <u xml:id="ParlaMint-SK_1998-06-30-t1m49.u1136" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1136.p1">Prosím, prezentujeme sa a hlasujeme. Hlasujeme o návrhu zo spoločnej správy. <note type="narrative">Hlasovanie.</note> Prezentovalo sa 128 poslancov. Za návrh hlasovalo 74 poslancov. Proti návrhu hlasovalo 36 poslancov. Hlasovania sa zdržalo 18 poslancov. Neprijali sme tento návrh zo spoločnej správy.</seg>
            </u>
            <u xml:id="ParlaMint-SK_1998-06-30-t1m49.u1137" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u1137.p1">Druhý návrh podal Výbor Národnej rady Slovenskej republiky pre vzdelanie, vedu, kultúru a šport a odporúča o pozmeňujúcich návrhoch hlasovať jednotlivo. To môžeme realizovať, keď sa bude hlasovať o celkovom návrhu. Takže prikročili by sme k hlasovaniu o doplňujúcich návrhoch, ktoré vyplynuli z rozpravy.</seg>
            </u>
            <vocal type="noise">
               <desc>Hlasy v sále.</desc>
            </vocal>
            <u xml:id="ParlaMint-SK_1998-06-30-t1m49.u1138" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1138.p1">Máte tam jednu i druhú alternatívu. Takže musíme o nich hlasovať.</seg>
            </u>
            <u xml:id="ParlaMint-SK_1998-06-30-t1m49.u1139" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u1139.p1">Pardon, áno. Teda k bodu 1, ktorý navrhuje gestorský výbor schváliť.</seg>
            </u>
            <u xml:id="ParlaMint-SK_1998-06-30-t1m49.u1140" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1140.p1">Prosím, prezentujme sa a hlasujme.</seg>
            </u>
            <u xml:id="ParlaMint-SK_1998-06-30-t1m49.u1141" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u1141.p1">Hlasujeme o tom, že budeme rokovať o prvej alternatíve, ktorú odporúčam schváliť. O schválení prvej alternatívy.</seg>
            </u>
            <u xml:id="ParlaMint-SK_1998-06-30-t1m49.u1142" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1142.p1">Budeme o nej hlasovať, o alternatíve.</seg>
            </u>
            <u xml:id="ParlaMint-SK_1998-06-30-t1m49.u1143" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u1143.p1">O alternatíve, že o nej budeme rokovať a potom aj hlasovať, ak prejde.</seg>
            </u>
            <note type="narrative">Hlasovanie.</note>
            <u xml:id="ParlaMint-SK_1998-06-30-t1m49.u1144" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1144.p1">Prezentovalo sa 126 poslancov. Za návrh hlasovalo 123 poslancov. Proti návrhu nehlasoval nikto. Hlasovania sa nezdržal nikto. Nehlasovali 3 poslanci. Budeme rokovať o prvej alternatíve, ktorú predkladá vláda.</seg>
            </u>
            <u xml:id="ParlaMint-SK_1998-06-30-t1m49.u1145" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u1145.p1">Gestorský výbor odporúča schváliť prvú alternatívu.</seg>
            </u>
            <u xml:id="ParlaMint-SK_1998-06-30-t1m49.u1146" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1146.p1">Už sme o tom, že budeme o nej rokovať, hlasovali. Takže budeme teraz hlasovať o pozmeňujúcich návrhoch, ktoré vyšli z rozpravy k prvej alternatíve. Prosím, aby ste uvádzali pozmeňujúce návrhy, pán poslanec.</seg>
            </u>
            <u xml:id="ParlaMint-SK_1998-06-30-t1m49.u1147" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u1147.p1">Z rozpravy vzišli dva pozmeňujúce návrhy. Prvý predniesol predseda parlamentu pán Gašparovič. Navrhuje v článku 101 ods. 2 doplniť: "Prezidenta volí Národná rada Slovenskej republiky na návrh najmenej pätiny poslancov tajným hlasovaním na päť rokov."</seg>
            </u>
            <u xml:id="ParlaMint-SK_1998-06-30-t1m49.u1148" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1148.p1">Prosím, prezentujme sa a hlasujme. Ak toto neprejde, dal som druhý návrh. <note type="narrative">Hlasovanie.</note> Prezentovalo sa 128 poslancov. Za návrh hlasovalo 76 poslancov. Proti návrhu hlasovalo 18 poslancov. Hlasovania sa zdržalo 32 poslancov. Nehlasovali 2 poslanci. Tento doplňujúci návrh sme neprijali.</seg>
            </u>
            <u xml:id="ParlaMint-SK_1998-06-30-t1m49.u1149" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u1149.p1">Pán predseda, musíme hlasovať aj o druhej alternatíve.</seg>
            </u>
            <u xml:id="ParlaMint-SK_1998-06-30-t1m49.u1150" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1150.p1">Áno, hlasujeme o druhej alternatíve. <vocal type="noise"><desc>Hlasy z pléna.</desc></vocal> Nie, hlasujeme o mojom druhom návrhu.</seg>
            </u>
            <u xml:id="ParlaMint-SK_1998-06-30-t1m49.u1151" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u1151.p1">Pardon, je tu druhý návrh pána predsedu, takže hlasujeme o ňom. Chcem ho prečítať, lenže keby ste sa upokojili.</seg>
            </u>
            <u xml:id="ParlaMint-SK_1998-06-30-t1m49.u1152" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1152.p1">Hlasujeme o tom, že v článku 101 ods. 2 znie: "Prezidenta volí Národná rada Slovenskej republiky na návrh najmenej 8 poslancov tajným hlasovaním na päť rokov."</seg>
            </u>
            <u xml:id="ParlaMint-SK_1998-06-30-t1m49.u1153" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u1153.p1">Ďakujem, pán predseda.</seg>
            </u>
            <note type="narrative">Hlasovanie.</note>
            <u xml:id="ParlaMint-SK_1998-06-30-t1m49.u1154" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1154.p1">Prezentovalo sa 109 poslancov. Za návrh hlasovalo 100 poslancov. Proti návrhu nehlasoval nikto. Hlasovania sa zdržali 2 poslanci. Nehlasovalo 7 poslancov. Takže sme prijali tento doplňujúci návrh.</seg>
            </u>
            <u xml:id="ParlaMint-SK_1998-06-30-t1m49.u1155" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u1155.p1">Pán predseda, o pozmeňujúcom návrhu pána poslanca Benčíka nie je potrebné hlasovať. Môžete otvoriť, pán predseda, tretie čítanie.</seg>
            </u>
            <u xml:id="ParlaMint-SK_1998-06-30-t1m49.u1156" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1156.p1">Áno, pretože v tomto prípade išlo o skrátené konanie, môžeme hneď pristúpiť k tretiemu čítaniu a k hlasovaniu. Otváram rozpravu k tomuto bodu programu. Pýtam sa, či niekto navrhuje opravu legislatívnotechnických alebo jazykových chýb. Konštatujem, že nikto. Uzatváram možnosť prihlásiť sa do rozpravy a vyhlasujem aj túto rozpravu za skončenú. Keďže v rámci tretieho čítania neboli podané žiadne pozmeňujúce ani doplňujúce návrhy, podľa § 86 zákona o rokovacom poriadku pristúpime k hlasovaniu o zákone ako celku aj s pozmeňujúcimi a doplňujúcimi návrhmi, ktoré sme už schválili. Prosím, prezentujme sa a hlasujme. <note type="narrative">Hlasovanie.</note> Prezentovalo sa 131 poslancov. Za návrh hlasovalo 131 poslancov. <kinesic type="applause"><desc>Potlesk.</desc></kinesic> Proti návrhu nehlasoval nikto. Hlasovania sa nezdržal nikto. Konštatujem, že sme schválili vládny návrh ústavného zákona, ktorým sa mení a dopĺňa Ústava Slovenskej republiky číslo 460/1992 Zb. Ďakujem pani podpredsedníčke vlády aj pánu poslancovi Cuperovi.</seg>
            </u>
            <u xml:id="ParlaMint-SK_1998-06-30-t1m49.u1157" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u1157.p1">Ďakujem, pán predseda.</seg>
            </u>
            <u xml:id="ParlaMint-SK_1998-06-30-t1m49.u1158" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1158.p1">Hlási sa predseda výboru pán Hofbauer, dajte mu slovo.</seg>
            </u>
            <u xml:id="ParlaMint-SK_1998-06-30-t1m49.u1159" who="#RomanHofbauer.1940" ana="#regular">
               <seg xml:id="ParlaMint-SK_1998-06-30-t1m49.u1159.p1">Páni poslanci, členovia hospodárskeho výboru, zvolávam v tomto okamihu rokovanie výboru pre hospodárstvo, privatizáciu a podnikanie do miestnosti číslo 30 k tlači 1039.</seg>
            </u>
            <u xml:id="ParlaMint-SK_1998-06-30-t1m49.u1160" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1160.p1">Pani poslankyne, páni poslanci, budeme pokračovať v rokovaní rozpravou o odpočte plnenia Programového vyhlásenia vlády Slovenskej republiky. S procedurálnym návrhom sa hlási pán poslanec Mikloško.</seg>
            </u>
            <u xml:id="ParlaMint-SK_1998-06-30-t1m49.u1161" who="#FrantišekMikloško.1947" ana="#regular">
               <seg xml:id="ParlaMint-SK_1998-06-30-t1m49.u1161.p1">Pán predseda, rád by som upozornil pána poslanca Hofbauera, že tento papier 1039 je zatiaľ len obyčajný papier. Schôdzu môže zvolávať k niečomu inému, a nie k obyčajnému papieru, to nie je bod programu.</seg>
            </u>
            <u xml:id="ParlaMint-SK_1998-06-30-t1m49.u1162" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1162.p1">To je vec predsedu výboru. Len ten má právo zvolať výbor. Pán poslanec Benčík.</seg>
            </u>
            <u xml:id="ParlaMint-SK_1998-06-30-t1m49.u1163" who="#MichalBenčík.1932" ana="#regular">
               <seg xml:id="ParlaMint-SK_1998-06-30-t1m49.u1163.p1">Ďakujem za udelené slovo. Ak by sa myslelo vážne to, čo navrhol pán Hofbauer, tak by som prosil v mene poslaneckého klubu prestávku. Však nás nestavajte pred hotové veci, aby sme išli bez toho, že by sme vedeli, k čomu budú rokovať aj vo výboroch, veď tam sa rozhoduje. Tak trochu kultúrnosti do toho.</seg>
            </u>
            <u xml:id="ParlaMint-SK_1998-06-30-t1m49.u1164" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1164.p1">Ďakujem, pán poslanec. Chcem vám oznámiť, že do rozpravy som dostal za poslanecké kluby tieto písomné prihlášky: pán poslanec Nagy za SMK, pán poslanec Kanis za SDĽ, pán poslanec Dzurinda za KDH a pán poslanec Kukan za DÚ. Prosím pána poslanca Nagya. Pán poslanec Čarnogurský. Zapnite mikrofón pánu poslancovi Čarnogurskému.</seg>
            </u>
            <u xml:id="ParlaMint-SK_1998-06-30-t1m49.u1165" who="#JánČarnogurský.1944" ana="#regular">
               <seg xml:id="ParlaMint-SK_1998-06-30-t1m49.u1165.p1">Pán predseda, počas prerokúvania tohto bodu programu správy ministrov snímala Slovenská televízia. Ako je možné, že teraz to televízia nesníma? To je po prvé. A po druhé, navrhujem, aby sme požiadali Slovenskú televíziu, aby snímala aj túto časť rozpravy k danému bodu.</seg>
            </u>
            <u xml:id="ParlaMint-SK_1998-06-30-t1m49.u1166" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1166.p1">Pán poslanec, ja som Slovenskú televíziu neposlal preč. Pán poslanec Ftáčnik.</seg>
            </u>
            <u xml:id="ParlaMint-SK_1998-06-30-t1m49.u1167" who="#MilanFtáčnik.1956" ana="#regular">
               <seg xml:id="ParlaMint-SK_1998-06-30-t1m49.u1167.p1">Vážený pán predseda, mám procedurálnu otázku, ktorá sa týka tlače 1039. Podľa § 26 ods. 3 každý návrh podaný Národnej rade v súlade s ústavou, zákonom alebo na základe uznesenia Národnej rady musí byť pridelený na prerokovanie príslušnému výboru. Rozhodol niekto o pridelení tejto tlače?</seg>
            </u>
            <u xml:id="ParlaMint-SK_1998-06-30-t1m49.u1168" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1168.p1">Áno, pán poslanec, už som to niekoľkokrát vysvetľoval. Neviem, prečo to znovu otvárate. Dokonca sme sa o tom spolu my dvaja aj rozprávali. Na poslaneckom grémiu, kde boli všetky poslanecké kluby, aj opozičné, aj koaličné - to pre pána poslanca Dzurindu -, sa rozhodlo, že nebudeme dávať do výborov tento materiál a že nie je potrebné, aby výbory prijímali uznesenie. Dohodli sme sa, že ak z rozpravy bude potrebné prijať uznesenie, že sa prijme návrh uznesenia a ten sa potom môže dať do výborov. Toto je mimo rokovacieho poriadku, pretože inak by som musel dať správu všetkým poslancom, všetkým výborom na prerokovanie. Ale v poslaneckom grémiu sa povedalo, aby sme to urobili takouto formou. Čiže nie je to materiál predložený v zmysle rokovacieho poriadku. Rokujeme o ňom na základe dohody v poslaneckom grémiu. Pán poslanec Ftáčnik.</seg>
            </u>
            <u xml:id="ParlaMint-SK_1998-06-30-t1m49.u1169" who="#MilanFtáčnik.1956" ana="#regular">
               <seg xml:id="ParlaMint-SK_1998-06-30-t1m49.u1169.p1">Vážený pán predseda, už keď ste načali inú tému, aj k tej som chcel vystúpiť a povedať vám, že si celkom dobre neviem predstaviť, aby Národná rada rokovala o niečom bez rokovacieho poriadku. Neviem, kde ste na to prišli, ale ak ste sa hrdili tým, že ste nikdy neporušili rokovací poriadok, v tomto prípade sa to stalo, lebo zákon hovorí, že to musí ísť do výborov. Tak ako ide programové vyhlásenie na začiatku, tak malo ísť na konci. Môžete sa dohodnúť v grémiu, na čom chcete, ale zákon hovorí jasne a nedá sa to zmeniť dohodou grémia. K tomu len toľko. Vy môžete mať na to svoj názor, ja som ho chcel povedať k otázke odpočtu programového vyhlásenia. Ale teraz som sa pýtal na tlač 1039, čo je návrh na uznesenie o vyhlásení referenda, či ste tento návrh pridelili do výborov.</seg>
            </u>
            <u xml:id="ParlaMint-SK_1998-06-30-t1m49.u1170" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1170.p1">Áno, máte uznesenie, môžete si ho prečítať. Uznesenie si môžete pozrieť na organizačnom odbore. Tam je to. A pokiaľ hovoríte, pokiaľ ide o odpočet, opäť opakujem, je to rozhodnutie, ktoré sa urobilo na základe súhlasu poslaneckého grémia. Dohodli sme sa tak, že to nejde v rámci rokovacieho poriadku. Čiže neodvolávajte sa na rokovací poriadok. Nerokujeme podľa rokovacieho poriadku. <vocal type="noise"><desc>Hlasy z pléna.</desc></vocal> Páni poslanci, bolo to v poslaneckom grémiu. Stenozáznam je, môžete si to pozrieť, aj všetkých predsedov klubov, ktorí to takto definovali. V tom nie je žiaden problém. Pán poslanec Mikloško.</seg>
            </u>
            <u xml:id="ParlaMint-SK_1998-06-30-t1m49.u1171" who="#FrantišekMikloško.1947" ana="#regular">
               <seg xml:id="ParlaMint-SK_1998-06-30-t1m49.u1171.p1">Pán predseda, rád by som sa opýtal na tlač 1039. Dnes je, ako vieme, posledný deň alebo vôbec posledná schôdza. Aký máte s tým úmysel? Alebo čo chcete s týmto papierom?</seg>
            </u>
            <u xml:id="ParlaMint-SK_1998-06-30-t1m49.u1172" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1172.p1">Ja nič, pán poslanec, ja som ho len pridelil výborom. Pre mňa to končí. Zapnite ešte mikrofón pánu poslancovi.</seg>
            </u>
            <u xml:id="ParlaMint-SK_1998-06-30-t1m49.u1173" who="#FrantišekMikloško.1947" ana="#regular">
               <seg xml:id="ParlaMint-SK_1998-06-30-t1m49.u1173.p1">Pán predseda, do programu schôdze sa to môže dať len na návrh troch klubov. Vzhľadom na to, že pán Ľupták už nemá klub, hoci má úspešnú svokru, ale klub už nemá, tak sa pýtam, na návrh ktorých klubov to chcete dať do programu.</seg>
            </u>
            <u xml:id="ParlaMint-SK_1998-06-30-t1m49.u1174" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1174.p1">Pán poslanec, to rozhodne poslanecká snemovňa. Tak ako ste povedali, tri kluby. Však nerokujeme o tom. <vocal type="noise"><desc>Hlasy poslancov z pléna.</desc></vocal> Pokoj, páni poslanci, nehádajme sa a nekričme. Výbory o tom môžu rokovať kedykoľvek. V Národnej rade o tom nemôžeme rokovať, pokiaľ tento návrh nepodajú tri poslanecké kluby. Skončme debatu a poďme k rozprave. Pán podpredseda Ľupták.</seg>
            </u>
            <u xml:id="ParlaMint-SK_1998-06-30-t1m49.u1175" who="#JánĽupták.1946" ana="#regular">
               <seg xml:id="ParlaMint-SK_1998-06-30-t1m49.u1175.p1">Pán Mikloško, som rád, že mám svokru, vy ju nikdy nebudete mať, lebo nie ste ženatý. Ďakujem.</seg>
            </u>
            <vocal type="laughter">
               <desc>Smiech v sále.</desc>
            </vocal>
            <u xml:id="ParlaMint-SK_1998-06-30-t1m49.u1176" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1176.p1">Môžeme pristúpiť k rozprave. Prosím pána poslanca Nagya, ktorý je prihlásený ako prvý za klub SMK.</seg>
            </u>
            <u xml:id="ParlaMint-SK_1998-06-30-t1m49.u1177" who="#LászlóA.Nagy.1948" ana="#regular">
               <seg xml:id="ParlaMint-SK_1998-06-30-t1m49.u1177.p1">Vážený pán predseda, vážené dámy, vážení páni, keď som si teraz znovu prečítal programové vyhlásenie vlády, zmocnil sa ma zvláštny pocit. Mal som pocit, ako keby pred štyrmi rokmi niekto ukladal na papier svoje myšlienky iba preto, aby vždy mal na zreteli to, čo ani náhodou nechce uskutočniť či dosiahnuť. V programovom vyhlásení čítame o potrebe euroatlantickej integrácie, o efektívnej reforme sociálnej sféry, školstva, hospodárstva alebo zdravotníctva, ale aj o dodržiavaní ústavy a zákonnosti. Ale oproti tomu sme boli roky svedkami činov, ktoré boli v príkrom rozpore s týmito slovami. Napokon pred pár dňami som začal študovať odpočet plnenia programového vyhlásenia vlády a zmocnil sa ma iný pocit. Pociťoval som niečo podobné ako pri čítaní správ zo zjazdov bývalých komunistických strán Česko-Slovenska a Zväzu sovietskych socialistických republík. Úlohy boli splnené, štatisticky všetko sedí, chyby, omyly a oneskorenia ani náhodou. Pýtam sa: Ozaj je to tak? Sme v skutočnosti na takej vzostupnej dráhe, ako je to predstavované v odpočte vlády? Žiaľ, musím konštatovať, že to vôbec nie je tak. Rovnako to nie je tak, ako to nebolo ani v superoptimistických materiáloch nedávnej minulosti. Túto minulosť spomínam iba preto, lebo je zrejmé, že tak ako na konci osemdesiatych rokov aj teraz na sebaklam doplatí zase celá krajina. A výnimku budú tvoriť iba tí, ktorí sú za to zodpovední. Tí neporušene budú prosperovať z nahrabaného bohatstva. V oblasti zahraničnej politiky programové ciele vlády podľa môjho hodnotenia neboli splnené v žiadnej z piatich priorít, ktoré si vláda v januári 1995 vytýčila. Premiér Mečiar tento fakt aj nepriamo priznáva tým, že počas svojho súčasného vládnutia vymenil už troch ministrov zahraničia, čo určite nie je znakom vyváženej a úspešnej zahraničnej politiky. V oblasti európskej a transatlantickej integrácie bola Slovenská republika v dôsledku politiky vlády vyňatá z prvého kola rozširovania NATO i Európskej únie, a to ako jediná z kandidátskych krajín pre neplnenie politických kritérií vstupu. Vláda, resp. vládna koalícia, mala pritom dostatok času i možnosti tieto kritériá splniť, veď prvýkrát na ne dôrazne upozornili vlády USA a Európskej únie už v novembri 1994. Armáda Slovenskej republiky síce plnila úlohy vyplývajúce z predvstupovej stratégie, ale fakt, že Slovenská národná strana ako súčasť vlády a zároveň strana, ktorej členom je minister obrany, otvorene hlásala protiintegračné názory, čo určite neprispelo k našim šancám včleniť sa do NATO. V oblasti integrácie do Európskej únie sa síce plnili niektoré úlohy aproximácie práva, ale celková politika vlády tieto čiastkové úspechy negovala. Slovenskej republike sa nepodarilo v plánovanom časovom horizonte dostať sa ako jedinej krajine z bývalých vyšehradských krajín ani do OECD. Susedské vzťahy Slovenskej republiky sa za pôsobenia vlády značne ochladili so všetkými okolitými krajinami, naposledy už aj s Rakúskom v dôsledku kauzy Mochovce. Vláda nedokázala vyťažiť dlhodobý úspech z podpísania základnej zmluvy s Maďarskom. Naopak, fakt, že jej ratifikácia sa preťahovala vyše roka a jej plnenie je nedostatočné a v oblasti menšinovej politiky dokonca dochádza k jej porušovaniu, to všetko tiež prispelo k posilneniu nedôvery voči vláde v zahraničí. Vláda od roku 1996 neobsadila post veľvyslanca na Ukrajine, ktorá je naším najväčším susedom. Bilaterálne vzťahy s dvoma najdôležitejšími západnými krajinami - so Spojenými štátmi americkými a Nemeckom - tiež nemožno hodnotiť pozitívne. Nemáme už vyše dvoch rokov veľvyslanca v Nemecku a pokus o jeho vymenovanie sa nedávno skončil blamážou. Na odporúčania vlády Spojených štátov amerických naša vláda reaguje nediplomaticky, podráždene. To, čo predvádzajú niektorí predstavitelia vládnej koalície, sa nedá nazvať inak ako protiamerické štvanie. V oblasti zahraničného obchodu síce možno pozitívne hodnotiť zvýšenie objemu obchodovania s krajinami Európskej únie, ale negatívne saldo je alarmujúce. Vláde sa nepodarilo diverzifikovať zdroje základných energetických surovín. Dokonca sa o to ani nepokúsila. Energetická závislosť od Ruska pri zásobovaní ropou, plynom a jadrovým palivom je a bude dlhodobým bremenom. Vláda pristúpila k mnohým medzinárodným dohodám a konvenciám v oblasti ľudských a menšinových práv, podstatné však je, tak ako to konštatoval britský sudca pri udelení azylu štyrom rómskym rodinám zo Slovenska, či vláda vykonala dosť pre to, aby sa právne normy uplatňovali a rešpektovali v praxi. Čo sa týka hospodárstva, za kritérium plnenia cieľov programového vyhlásenia vlády považujem stupeň odstránenia základných systémových problémov hospodárstva. Jedným z ukazovateľov stavu tohto transformačného procesu je deficit zahraničnoobchodnej bilancie. 70-miliardový schodok v roku 1996, 60-miliardový schodok v roku 1997 a bohvieaký schodok v tomto roku presne charakterizuje výsledok práce tejto vlády. Druhým ukazovateľom stavu riešenia problémov je skutočnosť, že doteraz nebol vypracovaný a tobôž uskutočnený plán odvetvovej a ani podnikovej reštrukturalizácie. Dôsledkom toho pretrvávajú základné problémy, ako je nízka úroveň výkonnosti, slabá konkurenčná schopnosť, nízka produktivita práce a nízka produktivita kapitálu. K tomu môžeme pridať, že vláda likvidovala kapitálový trh, odložila reštrukturalizáciu bánk, bála sa efektívneho zákona o konkurze a vyrovnaní a zľakla sa daňovej reformy, ale na druhej strane obdarovala republiku zákonom o cenách, chimérou zvanou revitalizácia, daňovými úľavami pre vyvolených a zvyšovaním daňového a odvodového zaťaženia pre fyzické osoby. Výsledkom činnosti vlády je nedostupnosť úverov pre podnikateľov, nepredstaviteľná miera druhotnej platobnej neschopnosti a každodenné zásahy štátneho aparátu do hospodárskeho života. Okrem toho vláda roky presvedčovala občanov, že na zlepšenie životnej úrovne musia čakať len dovtedy, kým makroekonomické výsledky sa prejavia aj v mikroekonomike. Dnes je to už aj pre bežného občana zrejmé, že makroekonomické výsledky vôbec nevyplývajú z dlhodobo udržateľných procesov. Tieto údaje sú výsledkom cieľavedomej snahy udržiavania len niekoľkých vybraných ukazovateľov bez zreteľa na to, čo to spôsobí už aj v strednodobom horizonte. Ešte horšie je, že dôsledky zanedbávania efektívnej hospodárskej reformy sa zaplátali zo zahraničných pôžičiek, čerpanie ktorých nabralo desivé tempo práve v tomto roku. Vážené kolegyne, vážení kolegovia, pýtam sa vás, či sa pamätáte na susednú južnú krajinu, ktorá takýmto štýlom roky zanedbávala riešenia problémov. Áno, hovorím o Maďarsku. Tam ale zo zahraničných pôžičiek financovaný gulášový komunizmus znamenal pre občanov aspoň prechodné zlepšenie životnej úrovne. Potom prišli roky pôstu, odplaty a desať rokov im trvalo, kým sa z toho dostali von. V posledných rokoch sme boli aj u nás svedkami gulášového mečiarizmu. Na rozdiel od spomínanej krajiny na juh od nás u nás to však znamenalo zlepšovanie životnej úrovne len pre úzku skupinu straníckych vyvolencov. Ale účet za to zaplatí každý občan, každý bežný občan tejto krajiny. Privatizácia na Slovensku po roku 1994 bola klientelistická a stranícka. Prijímali sa často kontroverzné a protiústavné legislatívne normy a rozhodnutia zo strany koaličnej väčšiny a exekutívy. Vláda a hlavne ministerstvo privatizácie Programové vyhlásenie vlády Slovenskej republiky nesplnili, a to hlavne preto, lebo tento proces privatizácie bol diskriminačný a nekontrolovateľný. Zásluhou vládnej koalície privatizácia po roku 1994 na Slovensku pre väčšinu občanov znamená korupciu, nezákonnosť a prepájanie ekonomickej a politickej moci a stala sa traumou pre celé generácie s veľmi vážnymi a dlhodobými spoločenskými následkami. Kvalita sociálnych vzťahov a prístup vlády k riešeniu problémov v tejto oblasti vo veľkej miere determinovali životné podmienky všetkých obyvateľov štátu. Súčasná vládna garnitúra popri zdravotníctve a školstve práve v sociálnej oblasti zostala dlžná svojim sľubom, ktoré predtým deklarovala. Medzi najväčšie resty v tejto oblasti patrí nedoriešenie transformácie sociálnej sféry. Po druhé, absencia legislatívnych zmien v oblasti sociálneho poistenia a sociálnej pomoci. Po tretie, nepredloženie zákonov na realizáciu doplnkových nadštandardných poisťovacích systémov. Po štvrté, neboli vytvorené podmienky na výrazné zníženie nezamestnanosti. Po piate, zaostávanie valorizácie starobných dôchodkov, minimálnej mzdy, životného minima a sociálnych dávok infláciou, resp. nárastom cien. Táto skutočnosť veľmi negatívne ovplyvňuje životnú úroveň dotknutých osôb. A napokon nedostatočný a neúčinný boj s organizovanou kriminalitou a rozširovanie sociálnopatologických javov. Zo sociálneho hľadiska uvedené problémy sa v prvom rade dotýkajú tých vrstiev obyvateľstva, ktoré sú najviac odkázané na pomoc štátu. Čo sa týka bytovej politiky, hlavný spôsob podpory bol Štátny fond rozvoja bývania, ktorý ale v súčasnosti je už prakticky nečinný. Činnosť fondu slúžila len na prechodné zlepšovanie štatistických ukazovateľov. Navyše, krátkodobé žiarenie fondu sa dosiahlo aj použitím zdrojov stavebných sporiteľní, čo veľmi rýchlo pocítia tí, ktorí po skončení prvého šesťročného cyklu sporenia v tomto roku požiadajú o vyplatenie nasporenej sumy a poskytnutie výhodného úveru. Vláda roky odkladala zákonné upravenie poskytovania príspevkov na bývanie s pascou zvanou krátenie dotácie na teplo, spojenou s regulovanou cenou. Vláda zaviedla totálny chaos do činnosti bývalých bytových podnikov a v súčasnosti ohrozuje zabezpečenie diaľkového vykurovania na prvú povolebnú sezónu. Nesplnili sa zámery súvisiace s liberalizáciou nájomného. Vládni činitelia na mítingoch argumentujú tým, že takto chránia sociálne slabých, ale v skutočnosti im práve škodia. Vážené kolegyne, vážení kolegovia, váš postup totiž znemožnil výstavbu nových nájomných domov v obecnom alebo súkromnom vlastníctve, ktoré by slúžili práve na bývanie týchto rodín. Najsmutnejšie je ale to, že vláda prakticky nič nesplnila zo zámerov svojej vlastnej koncepcie bytovej politiky, ktoré by smerovali k vytvoreniu spoľahlivého a pre väčšinu obyvateľstva dostupného trhu s bytmi, a to podporou dlhodobých úspor za účelom zabezpečenia bývania. Hypotekárne úvery teoreticky existujú, ale iba ako ukážkové a podľa mňa opäť len kvôli vykazovaniu plnenia úloh. Rozbehnutá akcia VÚB je dostupná len pre najsolventnejších, teda akoby ani neexistovala. Jednoducho povedané, celá bytová politika vlády zlyhala. Hodnotiaci dokument plnenia programu v oblasti zdravotníctva pripomína človeka, ktorý pre stromy nevidí les. Správa taxatívne vymenúva množstvo drobných čiastkových detailov bez ich zaradenia do celkového smeru vývoja zdravotníctva za uplynulé roky. Ani ružové videnie správy nedokáže zatajiť skutočnosť, že sa dnes slovenské zdravotníctvo nachádza vo svojej najhlbšej kríze od roku 1993. V uplynulých štyroch rokoch vláda ani raz nesplnila svoju povinnosť odviesť na zdravotné poistenie toľko, koľko bola povinná odviesť. Dlh štátu voči zdravotníctvu narástol na viac ako 30 mld. Sk. Navyše, vláda neurobila nič na uzatvorenie systému zdravotníctva, stále máme zdravotníctvo s otvoreným koncom, a preto už aj tak obmedzené zdroje zdravotníctva vytekajú ďalej ako z deravého hrnca. Rezort zdravotníctva márne sľúbil vypracovanie vhodného spôsobu financovania zdravotníckych zariadení, ako aj rozvoj účinnej národnej liekovej politiky. Ani jedno z nich nebolo uskutočnené. Za týchto okolností možno udržiavať úroveň zdravotnej starostlivosti už len za cenu zvyšovania finančného vykorisťovania a morálneho vydierania zdravotníckych pracovníkov namiesto veľkoryso sľúbeného výrazného zlepšenia ich odmeňovania. Odpočet ministerstva kultúry možno plným právom považovať za obsahovo, ale aj žánrovo celkom pomýlený. Dostali sme do rúk obsiahly chválospev, priam ódu o údajných úspechoch a bezproblémovej situácii v tejto sfére spoločenského života. Súdny človek namiesto chválospevu by skôr pripravil žalospev o súčasnom kritickom stave kultúry a kultúrneho života na Slovensku. V procese, ktorý rezort odštartoval hneď od začiatku svojej neblahej existencie v súčasnej zostave, išlo o totálne posilnenie a rozšírenie štátnej moci a kontroly na všetkých úrovniach, a to jednoznačne na základe ideologických a politických kritérií vlády a vládneho hnutia. Pri výbere vedúcich jednotlivých kultúrnych inštitúcií, ako aj pri určovaní finančnej podpory boli rozhodujúcimi faktormi len a len subjektívne a až donedávna smutne známe hľadiská politického pätolízačstva a totálnej štátnej centralizácie. Spomeňme aspoň odvolanie a vymenovanie riaditeľa Slovenského národného divadla, problémy pri usporiadaní Májovej divadelnej Nitry, rýdzo politickú aféru v Bábkovom divadle v Nitre, navlas podobné konflikty pri určovaní vedúcich v mnohých regionálnych centrách. Mohol by som pokračovať vo vymenúvaní podobných prípadov, vrátane trápnej situácie, keď minister zutekal pred davom požadujúcim dialóg o informáciách priam symbolicky, zadným vchodom. Absenciu odborných kritérií v kultúrnom živote a kompetentnosti ministerstva kultúry, ako aj negatívny vplyv mocenského presadzovania uvedených politických princípov priam tragicky postihla aj maďarskú kultúru na Slovensku. Dôkazom toho sú finančné problémy Jókaiho divadla v Komárne, Divadla Thália v Košiciach, Csemadoku a maďarských vydavateľstiev na Slovensku, a tieto problémy ohrozujú ich existenciu. Zánik renomovaných tradičných časopisov, ktoré dlhé roky nedostali ani halier zo štátneho fondu, sú prejavom tohto necitlivého postupu ministerstva kultúry. Takto boli porušené základné občianske práva prístupu k informáciám aj v materinskom jazyku. Ďalej sú známe problémy maďarských amatérskych súborov, ku ktorým sa regionálne kultúrne a národné kultúrne centrá správajú arogantne a macošsky. Základným problémom na Slovensku zostáva snaha o oživenie a posilnenie predstáv o národnom štáte a z toho vyplývajúceho duchovného terorizmu, degradácie odlišnosti a iných duchovných hodnôt. Stále viac a viac sme svedkami toho, že zákon o štátnom jazyku napriek sľubom vlády ani zďaleka nezodpovedá európskym zvyklostiam. Stále chýba právna norma upravujúca používanie materinského jazyka národností vo verejnom živote. Z mnohých množiacich sa príkladov tejto jazykovej netolerantnosti uvediem iba jeden fakt, že aj v Komárňanskom podunajskom múzeu, kde by malo fungovať oddelenie kultúry maďarskej menšiny, odstránili dvojjazyčné nápisy. Dnes sú nápisy iba v slovenskom jazyku. Maďarská kultúra na Slovensku pociťuje priam tragické následky prevahy ideologických aspektov a kritérií nad odbornými v činnosti ministerstva kultúry. Tak sa mrhá so štátnymi peniazmi aj v národnostnej kultúre, kde iba vlani fond Pro Slovakia pridelil vyše 4 mil. Sk straníckemu týždenníku Gyímesiho hnutia Életünk, ktorý má všetky atribúty nudnej straníckej hlásnej trúby. Podobne je podpriemerná aj odborná politická a jazyková úroveň národnostných novín prílohy Republiky, ktorá uverejňuje priam štvavé protimaďarské články. Na záver možno konštatovať, že napriek chválospevu ministerstva kultúry súčasnej vláde sa nepodarilo zabezpečiť morálnu a kultúrnu obnovu spoločnosti, ktorú tak honosne deklarovala vo svojom programe. Vláda napriek opakovaným daným sľubom doma aj v zahraničí a povinnosti vyplývajúcej z Ústavy Slovenskej republiky nepredložila návrh zákona o používaní jazyka menšín. Vytvorila tak po schválení zákona o štátnom jazyku vákuum, ktoré poskytuje priestor na svojvoľné kroky štátnej správy voči príslušníkom národnostných menšín. Na tomto mieste, vážené kolegyne, vážení kolegovia, pre krátkosť času vymenujem iba 9 najkrikľavejších prípadov: 1. Uskutočňovanie diskriminačných krokov zo strany vlády a ministerstva školstva voči maďarskej menšine, keď napriek odporu verejnosti sústavne vnucovala celoplošné zavádzanie dvojjazyčného vyučovania na maďarských školách. 2. Viacnásobné neodôvodnené odvolanie riaditeľov národnostných škôl z funkcie riaditeľa školy zo strany školskej správy a sústavné oživovanie národnostného napätia. Naposledy sú známe prípady odvolávania riaditeľov v Búči a Bátorových Kosihách. 3. Zadržiavanie prijatia v parlamente zákona o jazyku menšín, ako to predpokladá Ústava Slovenskej republiky. Na potrebu jeho prijatia upozornil prezident republiky, Spoločný výbor Európskeho parlamentu a Slovenskej republiky, medzinárodné organizácie. Vláda sa ho zaviazala včas vypracovať. Jeho neexistencia vytvára komplikácie vo verejnom živote pri sobášoch, krstoch, školských vysvedčeniach a podobne. Príslušníci národnostných menšín oprávnene pociťujú, že sa im odopiera ústavné právo používať svoj jazyk v úradnom styku. 4. Vydanie diskriminačného nariadenia štátnym tajomníkom Nemčokom v marci 1997, v ktorom okrem iného požadoval, aby na inojazyčných národnostných školách vyučovali predmety slovenský jazyk, dejepis, zemepis a telocvik iba učitelia slovenskej národnosti. 5. Nahradenie dvojjazyčných vysvedčení používaných 70 rokov vysvedčeniami výlučne v štátnom jazyku. 6. Výrazné zníženie a v mnohých prípadoch až zrušenie finančnej podpory štátu na kultúrne aktivity národnostných menšín. Mám tu na mysli Csemadok, Mladé srdcia, Divadlo Thália v Košiciach, Jókaiho divadlo v Komárne, Divadlo Romatan, národnostnú tlač, vydavateľstvá a podobne. 7. Neodôvodnené zrušenie právnej subjektivity maďarských a rómskych divadiel Thália, Jókai a Romatan, umeleckého súboru Mladé srdcia. 8. Diskriminačný postup pri vytváraní nového územnosprávneho členenia pre územia obývaných obyvateľstvom rôznej národnosti, v prvom rade maďarskej národnosti na južnom Slovensku. 9. Prijatie národnostne segregačných a diskriminačných noviel zákonov o parlamentných a komunálnych voľbách. Vážené dámy, vážení páni, na základe uvedeného je možné konštatovať, že popri základnej analógii gulášového komunizmu Jánosa Kádára v socialistickom Maďarsku a gulášového mečiarizmu na Slovensku existuje niekoľko významných okolností. <vocal type="noise"><desc>Hlasy v sále.</desc></vocal> Tieto významné odlišnosti sú nasledujúce. V prvom rade za gulášového komunizmu v Maďarsku sa snažili o stlmenie napätia medzi spoločenskými skupinami a vrstvami, ďalej o liberalizáciu a depolitizáciu spoločenských vzťahov. A do tretice sa snažili o uvoľnenie vzájomných vzťahov s Moskvou a o zlepšenie vzťahov so Západom. Na Slovensku počas plnenia vládneho programu počas posledných 4 rokov sa vláda snažila o vybudovanie takého gulášového mečiarizmu na Slovensku, kde napätie medzi spoločenskými skupinami a vrstvami obyvateľstva a medzi ľuďmi rôznych rás, národností a vierovyznaní rastie. Určujúcim znakom spoločenských vzťahov sa stal ich svetonázorový a politický náboj. A do tretice, vláda na Slovensku dosiahla ochladenie vzájomných vzťahov so Západom a upevnenie vzťahov s Moskvou a závislosti od Moskvy. Iba v jednej veci si ponecháva vláda Vladimíra Mečiara totožnosť s Kádárovým gulášovým komunizmom - v raste vnútornej zadlženosti vlády a zahraničnej zadlženosti vlády a krajiny. Na základe uvedeného navrhujem neprijať odpočet vlády Slovenskej republiky za plnenie svojho programového vyhlásenia. Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1178" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1178.p1">S faktickou poznámkou sa hlási pán poslanec Sečánsky.</seg>
            </u>
            <u xml:id="ParlaMint-SK_1998-06-30-t1m49.u1179" who="#MilanSečánsky.1929" ana="#regular">
               <seg xml:id="ParlaMint-SK_1998-06-30-t1m49.u1179.p1">Dámy a páni, už som v tomto parlamente nejaký ten rok, ale zodpovedne vám hovorím, že taký účelový a laický zlepenec nenávistných, protislovenských názorov, s akými vystúpil pána poslanec Nagy - hovorím Nagy, pretože "ď" je pôvodom slovenské písmeno -, s akými vystúpil pán poslanec Nagy, to som ešte v tomto parlamente nepočul. Ak by bol prítomný v rokovacej miestnosti, keď vláda podávala odpočet programového vyhlásenia, kladiem si otázku: Bol by si poopravil svoje názory? Asi nie, pretože toto nie je argumentačné vyhlásenie, to je nenávistné vystúpenie proti všetkému, čo je slovenské. A pokiaľ hovorí o vzťahoch s juhom, s južnými susedmi, my sme zatiaľ nelikvidovali maďarskú národnostnú menšinu, ako je v Maďarsku likvidovaná slovenská menšina. Páni, zoberte si posledné desaťročia - zo 400 tisíc sa táto menšina zmenšila na 20 tisíc. Je to aj naša vina? Som presvedčený, že pán Nagy, ktorý nenašiel na činnosti vlády ani slovo kladu, len samé negatíva, podľa neho sa Slovenská republika už dávno mala prepadnúť do horúcich pekiel. Škoda, že toto nesníma Slovenská televízia. Zastávam názor, aby to brala, aby si mohli občania Slovenskej republiky urobiť obraz o vystúpení slovenského poslanca, nemôžem to nepovedať, maďarského poslanca v slovenskom parlamente.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1180" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1180.p1">Ďakujem. Pán poslanec Smolec.</seg>
            </u>
            <u xml:id="ParlaMint-SK_1998-06-30-t1m49.u1181" who="#JánSmolec.1932" ana="#regular">
               <seg xml:id="ParlaMint-SK_1998-06-30-t1m49.u1181.p1">Ďakujem pekne. Pán kolega poslanec, v rámci gulášového socializmu ste zlikvidovali 400-tisícovú slovenskú menšinu. A na margo vášho vystúpenia, že nás nechcú prijať do NATO, tak novinári priniesli zo sídla NATO informáciu, že nechcú prijať Slovensko do NATO kvôli tomu, že tu chodia ožratí maďarskí poslanci v autách a ohrozujú nielen slovenských občanov, ale aj cudzincov. Neboli ste to náhodou vy, pán Nagy?</seg>
            </u>
            <vocal type="noise">
               <desc>Ruch v sále.</desc>
            </vocal>
            <u xml:id="ParlaMint-SK_1998-06-30-t1m49.u1182" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1182.p1">Pán poslanec Brňák.</seg>
            </u>
            <u xml:id="ParlaMint-SK_1998-06-30-t1m49.u1183" who="#PeterBrňák.1959" ana="#regular">
               <seg xml:id="ParlaMint-SK_1998-06-30-t1m49.u1183.p1">Vážený pán predseda, ja len procedurálne zvolávam v túto chvíľu rokovanie ústavnoprávneho výboru k tlači 1039. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1184" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1184.p1">Pani poslankyňa Aibeková.</seg>
            </u>
            <u xml:id="ParlaMint-SK_1998-06-30-t1m49.u1185" who="#MartaAibeková.1947" ana="#regular">
               <seg xml:id="ParlaMint-SK_1998-06-30-t1m49.u1185.p1">Ďakujem pekne za slovo, pán predseda. Nezvyknem v tejto snemovni nikoho urážať, a napriek tomu, že mňa pán poslanec Nagy svojím vystúpením hlboko urazil ako poslankyňu, aj ako ženu, nebudem opakovať jeho vystúpenie opačným spôsobom, ale musím povedať do očí a pred všetkými, že klamal. Hrubo klamal, čo sa týka sociálnych výsledkov. Keby tu bol počas vystúpenia pána ministra, ktorý hovoril v číslach, čo Slovenská republika dosiahla v sociálnej oblasti, tak by sa bol presvedčil o celkom inej situácii. Tvrdil, že dôchodok je nižší, ako je životné minimum. Usvedčím ho na číslach, že klame. Priemerná výška starobného dôchodku v roku 1995 bola 3 320 Sk, dnes je 4 454 Sk, teda vzrástla o 38 %. Životné minimum je od 1. júla 3 000 Sk. Dokonca aj dôchodok upravený z dôvodu jediného zdroja príjmu, ktorý v roku 1994 za bývalej vlády nebol ani raz zvýšený, bol v roku 1995 dvakrát zvýšený a v súčasnosti od 1. júla bude predstavovať 3 300 Sk, sociálny dôchodok bude 3 000 Sk. Takže sú to hrubé lži, ktoré tu hovoril. A takisto vravel lži o neprijatí zákonov. Jedna tretina všetkých právnych noriem v sociálnej oblasti bola upravená na spôsob moderného európskeho trendu. A to, čo klamal o doplnkovom dôchodkovom poistení, všetci poslanci, ktorí sa venujú tejto problematike a boli prítomní pri rokovaní o sociálnych zákonoch, vedia, že tento zákon bol dávno prijatý. Funguje niekoľko poisťovní a tento systém sa začína úspešne rozvíjať. Takže prosím, aby sa ostatní opoziční poslanci zdržali lží, pretože čísla ich usvedčia.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1186" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1186.p1">Ďakujem. O slovo požiadal pán minister Hudec.</seg>
            </u>
            <u xml:id="ParlaMint-SK_1998-06-30-t1m49.u1187" who="#IvanHudec.1947" ana="#regular">
               <seg xml:id="ParlaMint-SK_1998-06-30-t1m49.u1187.p1">Vážený pán predseda Národnej rady Slovenskej republiky, vážené pani poslankyne, páni poslanci, keďže pán poslanec venoval takmer polovičku svojho vystúpenia problematike kultúry, rád by som zareagoval. Ale najprv mi dovoľte dve krátke poznámky. Vážení páni poslanci z opozície, nepreberá to televízna kamera. Myslím si, že tie ostré vystúpenia, ktoré, nehľadiac na to, aká je pravda, aká je skutočnosť, sú naozaj zbytočné. Po druhé. Prepáčte mi, ale myslím si, že aj keď si nerozumieme v politických názoroch, preto sa nemusíme nenávidieť a nemusíme vykopávať vojnovú sekeru, ktorou sa nevyrovnávajú politické názory, ale ktorou sa likvidujú ľudia, vyvoláva sa nenávisť a vytvára sa názorové geto, kde nemá šancu preniknúť iný názor. Prepáčte mi, pán poslanec, mne sa zdalo, že pochádzate z nejakej inej krajiny. Pravdaže, nesedeli ste tu, keď sa robil odpočet plnenia programového vyhlásenia vlády, a preto ste si dávno pripravili svoj prejav, ktorý absolútne nereaguje na to, čo bolo povedané, a boli by ste ho predniesli za akýchkoľvek iných podmienok. <vocal type="noise"><desc>Nezrozumiteľné hlasy z pléna.</desc></vocal> Som rád, že to nie je materská škôlka, ale zdá sa, že ani základná škola nie, pretože keby to bola, už by vedel čítať a už by si to bol býval prečítal. <kinesic type="applause"><desc>Potlesk.</desc></kinesic> Prepáčte, mne sa zdá, že niekoho by bolo možné nazvať aj verklikárom, pretože on si bude donekonečna verklikovať svoje tvrdenia, ktoré sa absolútne nezakladajú na pravde, nech sa robí, čo sa robí. A možno práve to je spôsob a metóda, ako úspešne dovŕšiť nielen jazykové, ale aj názorové geto na území suverénneho štátu. Prepáčte mi, to, čo ste predviedli, by som tiež mohol nazvať gulášovým iredentizmom a neviem, ešte akým spôsobom by som mohol označiť vaše vyjadrenia. Len tak mimochodom, pán poslanec, keď ste už začali porovnávanie s Maďarskou republikou a začali ste tvrdiť, že menšinová politika v Slovenskej republike nedodržiava zásady v zmluve, pýtam sa ktoré a ako. Pýtam sa, či Maďarská republika dodržala aspoň jednu najzákladnejšiu a najprimitívnejšiu zásadu, aby sedel aspoň jeden občan Maďarskej republiky - pán poslanec, hovorím to veľmi presne -, ktorý sa hlási k slovenskej národnosti, v parlamente. Čo sa urobilo pre to, aby tzv. menšinové samosprávy neboli iba výsmechom demokracie, pretože národnostná samospráva sa môže uzniesť na čomkoľvek, stále to podlieha schváleniu obecnej samosprávy, ktorá to, pravdaže, ešte vždy zamietne. V prvom rade urobí najmä to, že menšinová samospráva nedostane ani halier na svoju činnosť, a keď, je to len almužna. Pýtam sa: Má Maďarská republika aspoň jedinú štátnu inštitúciu, ktorá by slúžila menšine? Slovenská republika počas vami podpísanej nenávidenej vlády od roku 1994 rozšírila počet kultúrnych inštitúcií na 10. Čítal som to, lenže zrejme ste tu neboli alebo nechceli byť, alebo ste nepočúvali, alebo ste nechceli počuť, alebo ste to nevedeli prečítať. Boli tu veľmi veľké výhrady k fondu Pro Slovakia. Hovoríte o všeličom možnom. Tak, pán poslanec, teraz vám poviem, že váš príslušník, ktorý sa hlási k vašej menšine, inak právnicky vzdelaný človek, bol vymenovaný do jednej komisie, ale v roku 1995 sa mu telefonicky vyhrážali takí ako vy a povedali mu, že zle pochodí jeho dieťa a jeho rodina, keď tam ešte zostane. Preto požiadal o vystúpenie z tohto fondu, a preto som povedal, je na vôli každého člena tohto fondu, kto sa bude hlásiť k tomu, že tam je, alebo nie. Ak sa rozčuľujete nad tým, že Csemadok nedostal peniaze, nehnevajte sa, ja som to už povedal a nebudem to viackrát opakovať, hovorím to posledný raz - ten, kto chce brúsiť kosy, aby Slovákov vyhnal do hôr, pán poslanec, vy si myslíte, že to je čo? Je to svedectvo kultúrnej inštitúcie? To je v prvom rade politické vyhlásenie, ak dovolíte, v rozpore s ústavou tohto štátu a s ústavou každého štátu v Európe. Prosím vás, prečo hovoríte o maďarských kultúrnych inštitúciach na Slovensku? Ja také nepoznám. Poznám slovenské inštitúcie, ktoré slúžia menšinovým kultúram na Slovensku. Nikdy by som si nedovolil povedať, že trebárs SOS, ktoré existuje v Maďarsku, je slovenská inštitúcia v Maďarsku. Prosím vás, vyjadrujte sa presne, aby sme si rozumeli, o čo ide. Či už je to v rámci vašej prípravy na to, že už je to maďarské? A na záver mi dovoľte povedať jednu poznámku. Veď o štátnom jazyku sme už hovorili a ten verklík sa skutočne v tomto prípade asi patrí uplatniť. Dobre viete, že vláda Slovenskej republiky urobila dôslednú analýzu používania iných jazykov v našom štáte, že ho prerokovala, prerokovala ho aj na medzinárodných fórach. Ja sám som bol, s pani podpredsedníčkou Tóthovou sme boli prerokovať v Štrasburgu zákon o štátnom jazyku a vyvrátili sme všetky nezmysly, ktoré doteraz tvrdíte a ktoré nepriniesli nič zlé tomuto štátu, pán poslanec, len umožňujú, aby sa každý občan tohto štátu mal právo naučiť po slovensky, aby sa mohol dohodnúť so všetkými ostatnými občanmi tohto štátu. To vám prekáža. Ak máte na mysli, že treba naozaj vytvoriť jazykové a názorové geto, potom vám to musí prekážať, pán poslanec, inak nie. Inak, neurazte sa na mňa, ale myslím si, že vaše vystúpenie nie je hodné vášho mena. Myslel som si, že vystúpite trošku inak a že keď budete kritizovať túto vládu, tak ju budete kritizovať z vecných hľadísk. Nepovedal som, že sa všetko podarilo. Povedal som, že sa nám napríklad nepodarilo prijať nový zákon o prostriedkoch verejných informácií. Povedal som aj prečo. Iste, tých vecí možno bolo viac, ale zásadné úlohy, ktoré predpisovalo programové vyhlásenie vlády tejto vláde, sme naozaj splnili, pán poslanec. Možno v menšej miere, než si to predstavujete vy, ale jednoducho sme ich splnili. Viem o tom, že by sa dali splniť ešte vo vyššej miere, ale upozorňujem vás, pán poslanec, že to by sa vám páčilo ešte menej. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1188" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1188.p1">Ďakujem. S faktickou poznámkou sa hlási pán poslanec Cuper.</seg>
            </u>
            <u xml:id="ParlaMint-SK_1998-06-30-t1m49.u1189" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u1189.p1">Vážený pán predseda, chcel som iba istému pánu Nagyovi pripomenúť, že si pamätám tohto pána, keď slúžil tomu gulášovému komunizmu v Ústave rozvoja vysokých škôl a chodil prihrbený s igelitovou taštičkou, aby sa uživil. <vocal type="noise"><desc>Hlasy v sále.</desc></vocal> Reagujem na vystúpenie pána poslanca Nagya. Samozrejme, dnes mu narástli rožky. Dnes je už poslancom Národnej rady, a to všetko za tohto gulášového mečiarizmu, ako to hovorí. Pán poslanec Nagy, istý pán, z istej vysokej medzinárodnej inštitúcie sa ma raz pýtal, prečo vlastne nejdete do Maďarska, keď ste tu na Slovensku stále nespokojní a sústavne sa chodíte sťažovať do medzinárodných inštitúcií. Odpovedal som mu, že jednoducho preto, lebo sa vám tu žije príliš dobre. Tak by sa vám v Maďarsku nikdy nežilo, preto tam jednoducho nechcete ísť, ale chcete tu sústavne otravovať ovzdušie. Možno by bolo lepšie, keby ste sa vrátili naspäť do Ústavu rozvoja vysokých škôl a chodili s tou "igelitkou" a slúžili rozvoju slovenských vysokých škôl. Možno v budúcnosti sa dostanete do Budapešti a budete slúžiť rozvoju maďarských vysokých škôl. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1190" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1190.p1">Pán poslanec Baránik.</seg>
            </u>
            <u xml:id="ParlaMint-SK_1998-06-30-t1m49.u1191" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u1191.p1">Ďakujem pekne, pán predseda. Vážené kolegyne a kolegovia, to, čo nám z ekonomických a hospodárskych aspektov predniesol pán poslanec Nagy, je znôška nezmyslov, neprávd a poloprávd. Zrejme si neprečítal nijaké štatistické údaje alebo im nerozumie, pretože inak by nič podobné nemohol hovoriť. Dá sa to ospravedlniť len tým, že viem, že on makroekonomickým a mikroekonomickým problémom absolútne nerozumie, tak ani nevie, čo hovoril. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u1192" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1192.p1">Ďakujem. Ďalej je do rozpravy prihlásený pán poslanec Kanis.</seg>
            </u>
            <u xml:id="ParlaMint-SK_1998-06-30-t1m49.u1193" who="#PavolKanis.1948" ana="#regular">
               <seg xml:id="ParlaMint-SK_1998-06-30-t1m49.u1193.p1">Vážená Národná rada, ctené dámy, vážení páni, s priateľom som sa stavil, že keď budú vystupovať opoziční poslanci, vláda sa postará o to, aby občan mal objektívne informácie o stave spoločnosti a o jej vývinových tendenciách a televízia tu bude. Mal som pripravených niekoľko pekných viet na princípe národnoštátneho záujmu Slovenska. Ale mýlil som sa, že budete takí veľkorysí a bude možnosť vystupovať pred verejnosťou a vďačím Slovenskej televízii za to, že môžem hovoriť k pracovnejším problémom. Môžem si ušetriť krásne vety, ktoré boli prichystané. Vážená Národná rada, minulý piatok sme začali hodnotiť plnenie programového vyhlásenia vlády za roky 1995 - 1998, ktoré je ešte len druhým vládnym programom v krátkej histórii samostatnej Slovenskej republiky. Vzhľadom na to je potrebné pripomenúť si diskusiu zo 4. schôdze Národnej rady dňa 19. a 20. januára 1995, keď sa prerokúvalo programové vyhlásenie vlády, ktorá vzišla z prvých volieb v samostatnom štáte. Bolo to tri a pol mesiaca po voľbách, bolo po pamätnej parlamentnej noci, po presune časti kompetencie vlády v oblasti privatizácie na Fond národného majetku, bolo to po 30. dni, do ktorého mala po svojom vymenovaní vláda predstúpiť pred Národnú radu Slovenskej republiky. Toto všetko signalizovalo pôsobenie parlamentnej väčšiny, toto signalizovalo problémy vytvárania vlády a jej programu. Predseda vlády vtedy v otváracom vystúpení povedal, že vláda predkladá návrh cesty k prosperite. Iní zase povedali, že ide o hlavné ciele v dlhodobom horizonte. Ďalší, že ide o formulovanie štátnej vízie Slovenska. Podľa podpredsedu vlády Kozlíka schválenie programového vládneho vyhlásenia je odmávnutie štartu do Grand Prix. Na druhú ligu vláda vtedy nemyslela. Iní povedali, že v programovom vyhlásení vlády je viacero svetlých, smelých, odvážnych a ušľachtilých plánov a programov. Iní, že ide o veľmi seriózne pripravený kompatibilný program, vysoko ambiciózny program. Ďalší upozornili, že programové vyhlásenie je nekonkrétne, všeobecné, absentuje časová orientácia, je ťažko kontrolovateľné, že ide o silácke reči. Iní zasa, že vláda ani v jednom prípade neopisuje cieľ, na ktorý sa má premeniť transformačná skutočnosť. Ďalší, že vláda neponúka obraz Slovenska, jeho víziu a najmä konkrétne časové kroky. Iní zasa povedali, že program obsahuje sympatické ciele, ale zdá sa, že sú to len populistické sľuby. A jeden poslanec povedal aj toto: "Nech si však nikto nemyslí, že nás zahraničie bude posudzovať podľa našich predsavzatí, a nie podľa našich skutkov". Vážené dámy, vážení páni, dovolil som si tento návrat o viac ako 185 týždňov do minulosti preto, aby sme sa dnes neutopili v miliónoch hovorených a písaných slov o činnosti jednotlivých ministerstiev, ale aby sme hodnotili plnenie programového vládneho vyhlásenia vládou ako celok aj podľa programových celkových kvalít a stavov spoločnosti vyjadrených v programovom vyhlásení. Pri hodnotení plnenia programového vyhlásenia vlády, pri porovnávaní slov spred takmer 4 rokov a súčasnej skutočnosti si uvedomujem, že vláda a premiér nie sú všemocní. Vládu netreba viniť za všetko negatívne v spoločnosti, ale ani vyzdvihovať za všetko, čo je v spoločnosti pozitívne. Veď niektoré pozitívne skutočnosti sú pozitívne napriek krokom toho-ktorého vládneho činiteľa, vrátane premiéra. Vládu treba brať na zodpovednosť za činnosť, ktorú jej ukladá Ústava Slovenskej republiky a ďalšie zákonné normy v rámci systému deľby moci. Vládu treba brať na zodpovednosť za výsledky a dôsledky činností stanovených zákonnými normami, uplatňovania výkonnej moci. Vláda podľa článku 119 Ústavy Slovenskej republiky rozhoduje v zbore okrem iného aj o programe vlády a o jeho plnení. Vládu treba dnes brať na zodpovednosť aj za to, ako hodnotí plnenie svojho programového vyhlásenia. Vláda začínala v priaznivom medzinárodnom hospodárskom prostredí. Svetová recesia bola na ústupe. Vláda zdedila po vláde širokej koalície z roku 1994 priaznivé hospodárske, vnútropolitické a zahraničnopolitické tendencie. Vláda však v januári 1995 začala ľúbivými slovami o želanej kvalite spoločnosti zastierať podstatu valca zo Zlatej Idky, od ustanovujúcej schôdze Národnej rady Slovenskej republiky až po schválenie programového vládneho vyhlásenia. Dámy a páni, v programovom vyhlásení boli vyjadrené štyri rozhodujúce a prioritné ciele. Po prvé, vytvoriť stabilné politické a ekonomické prostredie, v ktorom budú podmienky na to, aby si každý občan našiel svoje miesto na slobodnú činnosť a osobné šťastie. Vláda proklamovala prioritný záujem o stabilizovanú ústavnú demokraciu. Citujem: "Na plnenie tohto prvoradého cieľa potrebujeme spoluprácu, ale aj spoluzodpovednosť všetkých parlamentných subjektov, profesijných, odborových a iných združení, cirkví aj masmédií." Druhý významný cieľ bol formulovaný takto, citujem: "Vláda chce pokračovať vo vytváraní sociálno trhového demokratického priestoru, ktorý bude kompatibilný s priemyselne rozvinutými demokraciami vo svete." Po tretie, citujem: "Vláda chce prispieť organizačnými aktivitami k vytvoreniu hospodársky úspešnej, politicky a právne stabilnej demokratickej spoločnosti, ktorá je vybudovaná na pevných morálnych zásadách, kde si každý občan bude môcť vytvoriť pokojný domov." A napokon štvrtý cieľ: "Strategickým cieľom vlády je položiť základy na dosiahnutie porovnateľnej úrovne výkonnosti ekonomiky a životnej úrovne obyvateľstva s vyspelými krajinami Európy na prelome tisícročí, najneskôr do roku 2000." Vážená Národná rada, to sú základné úlohy a ciele, ktoré treba dnes hodnotiť, ako sa naplnili za štyri roky, kde sme sa dostali a kam smerujeme. O tomto však vo výkladoch a výkazoch ministerstiev nie je veľa povedané. A premiér ako zvyčajne túto otázku a podstatu takisto obišiel. Po štyroch rokoch existencie a realizácie tohto programu môžeme dnes celkovo konštatovať a povedať, že Slovenská republika počas nich potvrdila svoju národnoštátnu vitalitu, ale zároveň prešla a prechádza dramatickým a rozporuplným vývojom. Ukázalo sa a ukazuje sa, že na budovanie štátu vo vnútroštátnom i zahraničnopolitickom rámci je nevyhnutne potrebný spôsob vládnutia spĺňajúci podstatné kritériá západoeurópskej demokracie. SDĽ nesúhlasí so záverom, ktorý urobila vláda vo vzťahu k záväzkom z oblasti integrácie Slovenskej republiky do Európskej únie v tom zmysle, že boli splnené a potvrdením je výsledok summitu v Luxemburgu. Podľa nás sa vláda pokúša prikrášliť situáciu v oblasti európskej integrácie a zakryť neúspech, ku ktorému doviedla Slovenskú republiku. Vláda zlyhala pri plnení programového vyhlásenia, pretože Slovensko nebolo zaradené do prvej skupiny krajín, s ktorými sa začnú skutočné rozhovory o vstupe do Európskej únie. Pritom pred štyrmi rokmi malo Slovensko také isté šance ako Poľsko, Česko a Maďarsko a dnes je mimo tejto vedúcej skupiny. Hlavnou príčinou vyradenia bol spôsob vládnutia v štýle víťaz berie všetko, ktorý nie je v zhode s európskym chápaním demokracie. Splnenie demokratických kritérií nemožno odkladať na obdobie vstupu, pretože demokracia je základom a predpokladom vývoja Európskej únie, ako aj asociovaných krajín, a nemožno jej uplatňovanie odkladať na neskôr. Nechceme pritom spochybňovať výsledky, ktoré sa dosiahli pri plnení ekonomických a legislatívnych kritérií, ale zníženie integračných šancí Slovenska oproti susedným krajinám hodnotíme ako vládne zlyhanie. Podľa nášho názoru, po štyroch rokoch môžeme konštatovať, že vláda sa neosvedčila svojou motiváciou, výkonnosťou, pripravenosťou a dôveryhodnosťou ohľadne integrovania sa Slovenskej republiky do európskych hospodárskych a transatlantických štruktúr. Nevhodnosť mnohých vyhlásení a činností súčasnej vládnej koalície pri životne dôležitom integračnom procese nielen znižovala, ale ďalej znižuje dôveryhodnosť nášho štátu a priviedla Slovenskú republiku priamo k zaostávaniu za našimi susedmi v takej miere, že by sa to mohlo prejaviť aj v ohrození nášho národnoštátneho záujmu, t. j. záujmu prežiť ako suverénny a slobodný, demokratický štát. Je veľmi pravdepodobné, že ak by táto tendencia pokračovala, teda ak by naďalej pokračovalo diplomatické a integračné zaostávanie Slovenskej republiky, ruka v ruke s ním pôjde istý medzinárodnopolitický tlak, ktorý bude svoje odôvodnenie čerpať z niektorých politických realít Slovenskej republiky. Predovšetkým vzhľadom na toto nebezpečenstvo pre samostatný štát každá seriózna politická strana by mala zvážiť možnosti uskutočňovania svojich programov, byť stranou štátotvornou a vládnou. Z oblasti osudového problému začleňovania sa Slovenskej republiky a problému vytvárania dlhodobých ekonomických, sociálnych a politických štruktúr vyplývajú najzávažnejšie argumenty na vznik kvalitatívne novej vlády, ktorá by mala vzísť z budúcich parlamentných volieb. Aj predseda vlády Vladimír Mečiar, keď sa uchádzal o získanie dôvery pre svoju vládu v roku 1995, strategické ciele vlády formuloval takto - a začal to práve problémom integrujúcej sa Európy: "Na prvom mieste program integrácie Európy uviesť do praxe." Ďalej: "Ukončiť etapu makroekonomickej reštriktívnej politiky, prejsť k politike rozvojovej, k politike ozdravovania, k politike rozvoja všetkých spoločenských štruktúr." Ďalej: "Dokončiť v priebehu funkčného obdobia transformáciu školstva, zdravotníctva, sociálnej sféry." Dobre počujete. Ďalej: "Napomáhať rozvoju obnovy humanizmu, morálky, medziľudských vzťahov." Ďalej: "Napomáhať tomu, aby sa upevňovala jednota občanov Slovenskej republiky tam, kde bude nevyhnutná." Vážnosť problému kvality spoločnosti podľa môjho názoru odrážala aj štruktúra programového vyhlásenia vlády. Mala časti: veľmi dôležitý úvod, zahraničné vzťahy, stratégiu a základné zámery hospodárskeho rozvoja, sociálne vzťahy, morálnu obrodu spoločnosti, rozvoj demokracie politického systému a práva. Ctené dámy, vážení páni, nadrezortná štruktúra programového vyhlásenia vlády a jeho konkrétny obsah v porovnaní s obsahom materiálu Odpočet plnenia Programového vyhlásenia vlády Slovenskej republiky za roky 1994 - 1998 nás v SDĽ utvrdzuje v názore, že v materiáli sú predložené zväčša jednotlivé rezortné pohľady a miestami iba výkazy činnosti ministerstiev. Túto skutočnosť zásadne nemení ani zahlásenie predsedu vlády, že jeho vystúpenie je úvodom k problematike a treba ho brať s vystúpením členov vlády ako jeden celok. Predseda vlády porovnával dnešný stav hospodárstva a spoločnosti s počiatočnými rokmi cesty od roku 1989. Príčina je jasná, prečo to nespravil iba na toto volebné obdobie. Výsledky vládneho obdobia 1994 - 1998 nie sú nijako slávne. Počuli sme tu aj také premiérove perly, citujem: "Vývoj štátu k vyššiemu stupňu organizovanej samosprávy na právnej spoločnosti občanov je dovŕšený." Alebo, citujem: "Nová privatizácia priniesla nové motivácie a rovnosť príležitostí." Poslanci z dnešného klubu SDĽ patrili k tej skupine poslancov, ktorí pred tri a pol rokmi neschvaľovali programové vládne vyhlásenie a nevyjadrili dôveru vtedy začínajúcej vláde. Správnosť tohto rozhodnutia potvrdilo mnoho vnútropolitických udalostí, škandálov, zahraničnopolitických stresov Slovenskej republiky, ale aj sústavné zmeny v zložení vlády počas volebného obdobia a predovšetkým celkové výsledky, ktoré vláda dosiahla. Slovensko však malo možnosti a potenciál dosiahnuť lepšie zahraničnopolitické, ekonomické, sociálne, kultúrne i morálne výsledky. Pre hodnotenie plnenia programového vyhlásenia vlády Stranou demokratickej ľavice je rozhodujúce porovnanie súčasného stavu slovenskej spoločnosti s vládou proklamovanými strategickými, celospoločenskými, hospodárskymi, sociálnymi, politickými, kultúrnymi a morálnymi cieľmi. Po štyroch rokoch je Slovenská republika vo všetkých smeroch od nich vzdialenejšia, ako to bolo v čase parlamentných volieb. Možnosť rozvoja, ktorú Slovenská republika získala spolu so samostatnosťou, sa postupne premrhala. Stav a výkonnosť ekonomiky sa vzdialili od cieľa vybudovať sociálno-trhové hospodárstvo. Vo vývoji ekonomiky sa kumulujú vážne problémy a reálne hrozby jej destabilizácie a prehlbovania nerovnovážnych trendov. Vláda neplní viaceré ekonomické ciele proklamované vo svojom programe. Rast hrubého domáceho produktu pochádza predovšetkým zo zahraničných zdrojov. Neustále sa prehlbuje pasívne saldo obchodnej bilancie, neustále sa zvyšuje celková zahraničná zadlženosť. Väčšina opatrení vlády slúžila skôr na upevnenie politickej moci než na skutočnú transformáciu ekonomiky. Prestavba štruktúry ekonomiky a jej modernizácia stagnuje. Kapitálový trh je utlmený. Vlastnícka štruktúra sa netransparentnou privatizáciu skôr zhoršila. Tieto a ďalšie faktory podstatnou mierou prispeli k slabosti podnikovej sféry, čo je jednou zo základných príčin problémov v slovenskej ekonomike. Takzvaný slovenský spôsob transformácie zlyhal. Po rozsiahlej privatizácii Fond národného majetku nemá finančné prostriedky ani na vyplatenie dlhopisov. Obrovská časť majetku štátu bola rozdaná a rozkradnutá, dostala sa do rúk nezodpovedných vlastníkov. Čo zostalo nesprivatizované, je zväčša vytunelované. Súčasná vládna garnitúra nedala príležitosť mnohým schopným a pracovitým, ale vo veľkej miere dala príležitosť ľuďom a subjektom schopným všetkého. Programové vládne vyhlásenie obsahovalo aj veci o smerovaní obsahu a spôsobu vládnutia. V žiadnej oblasti odpočtu nie je rozpor medzi programom a dneškom taký veľký ako v tejto. V oblasti ľudských práv, zákonnosti, štátu, práva, ústavnosti, verejnej správy a bezpečnosti je bilancia vládnutia zaťažená množstvom činov, krokov a udalostí, ktoré spôsobili nielen vláde, ale aj Slovensku vážne problémy a neraz i hanbu. Najvážnejšie prípady sú dostatočne známe. Ďalej, vláda ani jeden rok počas štvorročného obdobia nenaplnila svoj legislatívny program. Viacnásobne porušila legislatívny postup, zneužívala skrátené konanie, je zodpovedná za viaceré politické a medzinárodnopolitické dôsledky prípadov nesúladu jej činnosti a zákonov s Ústavou Slovenskej republiky a v súlade s vládou nerešpektovala parlamentná koaličná väčšina v niektorých prípadoch rozhodnutia Ústavného súdu. Verejná správa ako forma účasti občanov na správe verejných vecí a realizácie štátnej moci patrí medzi najvýznamnejšie ukazovatele demokratickosti politického systému. Reforma miestnej štátnej správy spojená s novým územnosprávnym usporiadaním Slovenskej republiky bola poznačená úsilím o upevnenie postavenia centrálnych orgánov a uspokojenie lokálnych záujmov verných predstaviteľov moci v regióne. Reforma pohltila desiatky miliárd peňazí daňových poplatníkov. Nový byrokratický systém je v podstate drahší ako predchádzajúci, ale štátna správa sa k občanovi nepriblížila. Dnes v Slovenskej republike neexistuje moderná verejná správa založená na rovnoprávnej kooperácii orgánov územnej správy s orgánmi miestnej štátnej správy, ktorá by znamenala emancipáciu občana a viedla k občianskej spoločnosti. Doterajšími právnymi úpravami sa podarilo do veľkej miery eliminovať občana z verejnej správy a upevniť byrokraticko-autoritatívny systém štátneho riadenia. Táto tendencia je protiobčianska a spoločensky nebezpečná. Štát tu má byť pre občana, a nie naopak. Občanov Slovenskej republiky znepokojuje rozsah a brutalita trestných činov, rozsah organizovaného zločinu a korupcie, bezočivosť páchateľov, zločincov a neschopnosť orgánov štátu celkovo predchádzať kriminalite. Občan sa neraz nemôže dovolať včasnej ochrany od orgánov štátu, nemá istotu, stáva sa bezmocným. Došlo k prepojeniu ekonomických a politických záujmov, čo prinieslo nerešpektovanie, obchádzanie či priame porušovanie zákonov, ignorovanie verejného záujmu i oprávneného záujmu občana, a to vo viacerých prípadoch v prostredí vlády a jednotlivých ministerstiev, ako o tom vypovedajú správy Najvyššieho kontrolného úradu. Aj v týchto prípadoch sa potvrdilo, že sa nestačí len hlásiť k princípu právneho štátu, ale je rozhodujúce dodržiavať ústavu a platné zákony. Za prvoradý predpoklad nápravy vecí v oblasti ľudských práv, práva a ústavnosti, v oblasti verejnej správy a orgánov ochrany práva, bezpečnosti občana, kriminality a boja proti organizovanému zločinu SDĽ považuje obnovu všetkých funkcií demokratického a právneho štátu, aby štát i jeho orgány slúžili občanovi v tom duchu, že všetka moc pochádza od občana a jemu aj má zodpovedať. Vážená Národná rada, najväčším prekvapením predloženého odpočtu, ako aj vystúpení jednotlivých vládnych činiteľov je, že ani v odpočte, ani vo vystúpeniach sa nevenovala prvoradá pozornosť dosiahnutiu súladu medzi rozvojom ekonomického a sociálneho potenciálu a postavením občanov, problémom sociálneho zabezpečenia občanov Slovenskej republiky a vývoja i stavu životnej úrovne všetkých sociálnych skupín. Vláda v odpočte teda nevenovala patričnú pozornosť najzávažnejšiemu problému slovenskej spoločnosti. Nepovažovala za potrebné objasniť, prečo nedosiahla zníženie nezamestnanosti pod 10 %. Rovnako sa nezmienila, prečo nenaplnila svoj legislatívny program v transformácii systému sociálneho zabezpečenia, ktoré naďalej zostalo viac aktuálnou úlohou ako vecou praktickej realizácie. Škoda, že aj odpočet v prípade sociálnej sféry je viac informáciou o stave prác ako hodnotením pôsobenia vlády a ňou dosiahnutých výsledkov v sociálnej oblasti. Napriek optimistickému vyhodnoteniu plnenia programového vyhlásenia vlády je potrebné konštatovať, že v oblasti zabezpečenia zdravotnej starostlivosti sa programové vyhlásenie nesplnilo. Stačí sa len lepšie pozrieť okolo seba a musíme vidieť hlbokú krízu, ktorá v zdravotníctve vládne. V oblasti financovania zdravotníctva sa táto kríza prejavuje najviac. Finančný deficit 8 miliárd Sk, zadlženosť všetkých poisťovní a väčšiny zdravotníckych zariadení, zlyhávanie zásobovania liekmi, to sú iba najvypuklejšie vonkajšie prejavy. Čo je však ešte horšie, prejavuje sa aj hlboká morálna kríza so sprievodnými javmi narušenia vzťahov medzi všetkými zložkami zdravotníctva, ministerstva, zdravotníckych pracovníkov, poisťovní a pacientov. Treba však objektívne povedať, že vinu na súčasnej situácii nemá prioritne ministerstvo zdravotníctva, ale celá vláda, ktorá hlboko podcenila potreby rezortu, ignorovala názory zdravotníckych expertov a predkladaním a následne koaličnou väčšinou aj schválením nekvalitných legislatívnych noriem privodila súčasnú krízu. Nevyužili sa možnosti, ktoré sa na začiatku roku 1995 črtali. Naopak, zabrzdením procesu transformácie zdravotníctva zanechá táto vláda tej budúcej jeden z najväčších problémov celej spoločnosti. Výchova a vzdelanie sa nestalo prioritou vládnej politiky. Po štyroch rokoch možno konštatovať, že slovenské školstvo upadá. Ministerstvo školstva v obave pred odborným posúdením vypracovaných materiálov vytvorilo koncepciu, ktorú široká školská obec nepozná. Chýba legislatíva, školský zákon, ktorý by zodpovedal súčasným požiadavkám, zákon o financovaní školstva, zákon o štátnej službe učiteľov. Školstvo neprijalo žiadne opatrenia na základe podnetov z trhu práce, ktoré sa týkajú nezamestnanosti absolventov. Vláda nezvládla prípravu robotníckej mládeže z obsahovej, organizačnej a najmä finančnej stránky, a to aj napriek tomu, že prijala príslušný dokument, ktorý však zostal na papieri. Pretrvával pokles finančných prostriedkov na prevádzku škôl a teraz majú tiež problémy s tým, ako vydržať. Takisto je nedostatok finančných prostriedkov na investičnú činnosť. Už ťažko môže byť iný taký nedomyslený, nekoncepčný a nepripravený systémový krok, akým bola 9-ročná povinná školská dochádzka. Napriek tvrdeniam o tom, aká je starostlivosť o učiteľa a že táto úloha bola splnená, vláda neprerokovala harmonogram riešenia mzdových otázok v školstve. Sociálna situácia najmä mladých učiteľov vedie k tomu, že len málo absolventov pedagogických fakúlt nastupuje do školstva. Zvyšuje sa nekvalifikovanosť, rastie feminizácia. Namiesto problému riešenia zanikania vedeckovýskumnej základne Slovenskej republiky sa vytvorila jedna inštitúcia, jeden vládny úrad. Ťažiskové systémové zmeny v inštitucionálnej sieti rezortu ministerstva kultúry, na ktoré najväčšmi reagovala kultúrna verejnosť a ktoré boli najkontroverznejšie, neboli súčasťou programového vyhlásenia. Paradoxne sú však interpretované ako prekročenie vytýčených úloh. Zriadenie regionálnych kultúrnych centier nemalo oporu v zákone na ich existenciu a ani následne sa nevytvoril adekvátny ekonomický a legislatívny priestor. Navyše, Ministerstvo kultúry Slovenskej republiky podviedlo kultúrnu verejnosť tým, že v roku 1995 prezentovalo iný model regionálnych kultúrnych centier, kde štátna intendantúra bola napojená na ústredný orgán štátnej správy ministerstva kultúry, a tento si dalo kultúrnymi pracovníkmi odobriť, no do praxe od 1. júla 1996 zaviedlo iný model, kde tieto centrá sú napojené na krajské úrady štátnej správy. Regionálne kultúrne centrá sa tým ocitli v rezorte ministerstva vnútra. Štátna intendantúra je dnes zbytočným administratívnym medzičlánkom, na svoju činnosť odčerpáva prostriedky, ktoré by mohli byť využité v odbornej činnosti inštitúcií. Ekonomický efekt tejto operácie je dnes sporný. Vážená Národná rada, pri posudzovaní súladu súčasnej slovenskej ekonomickej, politickej a sociálnej skutočnosti s obsahom programového vládneho vyhlásenia si musíme všetci uvedomiť, že nejde len o vládne a opozičné protichodné hodnotenia, ale ide o objektívne určenie objektívneho stavu slovenskej spoločnosti, pretože tento objektívny stav bude ťažkým východiskom pre nové vládnutie po parlamentných voľbách v novom volebnom období. A preto je asi namieste otázka, kto je zodpovedný za tento stav, ktorý som tu stručne charakterizoval. Hlavnými vinníkmi tohto stavu sú tí, čo umožnili rozsiahle rozkrádanie štátneho majetku, vyprodukovali nesúrodý právny poriadok, umožnili také rozšírenie organizovaného zločinu, ktoré ohrozuje samotné základy štátu. To sú výsledky predovšetkým spôsobu vládnutia, ktorý SDĽ sústavne a nekompromisne kritizovala v záujme budovania právneho štátu, sociálno trhového hospodárstva a sociálne spravodlivej spoločnosti. Základným cieľom politiky SDĽ je, aby naša vlasť bola demokratickou a prosperujúcou krajinou, ktorá bude zaujímať dôstojné miesto v rodine vyspelých európskych národov. To si vyžaduje vrátiť sa k vláde zákona, zvyšovať výkonnosť trhového hospodárstva, napraviť privatizáciu, dbať o sociálnu únosnosť transformácie. SDĽ patrí k tým opozičným stranám, ktoré pre dobro Slovenska považujú za nevyhnutnosť zmenu súčasného spôsobu vládnutia a jeho nahradenie moderným typom dôstojným pre európske civilizačné prostredie prichádzajúceho 3. tisícročia. Súčasný objektívny stav spoločnosti umožňuje konštatovať: "Kráľ je nahý, nech žije nová demokratická vláda."</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1194" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1194.p1">Ďalej je do rozpravy prihlásený za klub KDH pán poslanec Dzurinda. S faktickou poznámkou sa ešte hlási pán poslanec Baránik. Hlásila sa aj pani podpredsedníčka, potom pán minister kultúry.</seg>
            </u>
            <u xml:id="ParlaMint-SK_1998-06-30-t1m49.u1195" who="#KatarínaTóthová.1940" ana="#regular">
               <seg xml:id="ParlaMint-SK_1998-06-30-t1m49.u1195.p1">Vážený pán predseda Národnej rady, vážené pani poslankyne, vážení páni poslanci, vážení prítomní, dovoľte mi, aby som vyjadrila hlboký smútok, že tu nie je televízia, pretože to, čo bolo prednesené, a ako prvý rečník bol nachytaný na hruškách, že vlastne informácie sú celkom zavádzajúce, tak druhý rečník sa mohol zaskvieť vlastne optikou, v ktorej nič neobstálo, všetko je zlé a úplne to malo príchuť - viete, ja som nikdy nebola straníčkou, ale čítala som materiály, a takto boli ladené materiály, ktoré kritizovali predchádzajúce buržoázne zriadenie. Byrokratický, zlý, neprimeraný, proste vanulo to na mňa vo veľkej sfére a šírke. Keď niekto považuje zavedenie 9-ročnej školskej dochádzky, kde sa rozširuje priestor na vzdelávanie mládeže, čo nám závidí nejeden štát aj v Európe, že si môžeme dovoliť predĺžiť vzdelávanie mládeže, ako chybu tejto vlády, tak mňa ako bývalú vysokoškolskú pedagogičku chytajú mrákoty, z akého zorného uhla sa tu vlastne pozerá. Kritizujú sa intendantúry, že prešli do financovania krajov, a vlastne táto vláda urobila novú stratégiu financovania tým, že financovanie decentralizovala na kraje, teda ústredie už nerozhoduje o delení financií - samozrejme, že aj financovanie z ministerstva v rámci decentralizácie prešlo na kraje -, keď toto považuje niekto za nedomyslený a nesprávny krok, tak asi nepochopil, o čo ide v tejto spoločnosti, že išlo o decentralizovanie kompetencií ministerstiev a že boli zmeny aj vo financovaní nášho štátu s tým, že novovzniknuté kraje dostali kompetenciu rozdeľovať aj financie a na vlastnom území rozhodovať, čo vlastne budú favorizovať podľa miestnych pomerov, koľko dajú na rozvoj a podobne. No a pokiaľ niekto odštátňovanie považuje za rozkrádanie, pretože si myslí, že musí byť trhová cena, tak nech sa pozrie na názory odborníkov z Európskej únie a teoretické práce, ktoré boli podkladom na privatizáciu hlavne napríklad v Nemecku, kde Treuhand ešte priplácal tým, ktorí privatizovali, pretože jednoznačne vysokí odborní teoretici západnej sféry, západnej teórie vrátane teoretikov Európskej únie povedali, že nie je záujmom dobre predať podnik, ale je záujmom ho previesť, aby prosperoval, aby sa doň mohlo investovať a aby tieto podniky neskrachovali. Vážení, skutočne som veľmi smutná, aj keď bolo niekoľko úsmevov, že tu nie je televízia, pretože súdnosť nášho občana je na veľmi vysokej úrovni. Ďakujem vám za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1196" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1196.p1">Ďakujem. Minister kultúry pán Ivan Hudec.</seg>
            </u>
            <u xml:id="ParlaMint-SK_1998-06-30-t1m49.u1197" who="#IvanHudec.1947" ana="#regular">
               <seg xml:id="ParlaMint-SK_1998-06-30-t1m49.u1197.p1">Vážený pán predseda Národnej rady Slovenskej republiky, dámy a páni, v expozé tieňového ministerského predsedu pána Kanisa za SDĽ odznelo čosi, čo má veľmi vážny význam. Hovoriť o podvode na občanoch Slovenskej republiky, to je vážne tvrdenie, ktoré treba dokázať. Žiaľbohu, z SDĽ sa vytratili bývalí experti a už im tam ostal len pán Ballek a podobní. A tak ako nechcel rozumieť pán poslanec Ftáčnik tomu, že napríklad regionálne kultúrne centrá vznikajú aj preto, aby sa posilnil tradičný kultúrnohistorický región Slovenska, aby zostali tie najtradičnejšie hodnoty aj v tomto zmysle živé, aby nezanikli, keď sa on pýta, čo to vlastne je kultúrnohistorická tradícia, potom rozumiem tomu, prečo pán poslanec Kanis takto vystúpil. Chcem upozorniť na to, že regionálne kultúrne centrá by boli vznikli aj za vlády SDĽ, keby bola dostala väčšiu podporu obyvateľstva a mohla vymenovať vládu alebo ministra, pretože to je výsledok expertného konania ekonómov a právnikov, ktorí by možno dali iný názov tomuto riešeniu, ale jednoducho by ho museli urobiť. Nie je náhodou, že podobný model sa chystá v Maďarsku, aj v Českej republike. Stačí len počúvať, pán poslanec Kanis, tak ako teraz nepočúvate, ako ste nepočúvali moje vystúpenie, keď som dával odpočet programového vyhlásenia vlády, a nemuseli ste sa zbytočne dopustiť zbytočných a hlúpych invektív. Dovoľte mi ešte jednu kratučkú poznámku. Tvrdiť o niečom, že je niečo lacnejšie a drahšie, sa dá veľmi ľahko. Treba si však zobrať údaje, ceruzu do ruky a potom to tvrdenie môže mať konkrétnu podobu alebo, naopak, môže vyznieť ako fiasko takéhoto tvrdenia. Pán poslanec Kanis, keby aj nejestvoval prínos regionálnych kultúrnych centier v tom, že sa posilňuje štruktúra Slovenskej republiky ako krajiny bohatej na kultúrnohistorické regióny, keby aj toto sa nestalo, aj tak toto riešenie znamená obrovskú úsporu. Pretože vy si možno predstavujete, že by ste riadili múzeá, galérie, divadlá bez počítačov, bez iných dôležitých a náležitých moderných prostriedkov, áno, dá sa tak počítať, že by sa to riadilo tak, ako sa to robilo ešte pred 10 rokmi, ale jednoducho bude a bolo potrebné do toho investovať. A je rozdiel, či sa investuje do jedného centra, ktoré finančno-správne zabezpečí tieto základné obslužné činnosti, všetky inštitúcie, alebo nie. Možno vy máte zdroj, ako ich má pán Dzurinda, že dokáže zvýšiť o 100 % príjmy obyvateľstva. Vy to možno viete urobiť tiež nejakým čarovným prútikom. Ak áno a presvedčíte o tom obyvateľov, iste vám za to dajú dôveru. Ale takéto tvrdenia, pán poslanec Kanis, jednoducho svedčia o sile všetkých vašich ostatných tvrdení a o neschopnosti argumentovať o veciach. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1198" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1198.p1">Ďakujem. Pán poslanec Baránik - faktická poznámka.</seg>
            </u>
            <u xml:id="ParlaMint-SK_1998-06-30-t1m49.u1199" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u1199.p1">Ďakujem za slovo, pán predseda. Chcel by som uviesť niekoľko poznámok k pánu poslancovi Kanisovi. Ale na úvod musím povedať, pán poslanec, keď ste vystúpili, tak som si myslel, že ste redaktorom Rudého práva z päťdesiatych rokov alebo redaktorom Pravdy zo sedemdesiatych a osemdesiatych rokov, ktoré písali tie choromyseľné nezmysly o Dubčekovi. No pôjdem ku konkrétnym veciam. Hovorili ste o privatizácii. Tak jeden britský analytik, volá sa Kapoore hodnotil privatizáciu vo všetkých postsocialistických krajinách a na záver hovorí, že privatizácia ani v jednom štáte nebola sociálne spravodlivá, ale jedine v Slovenskej republike je funkčná. Hovorili ste, že sú všetky podniky vytunelované. Prosím vás, úprimne mi povedzte, kde sa vytvorilo 653 miliárd hrubého domáceho produktu. Môžete na to odpovedať? Hovoríte o zadlženosti všetkých poisťovní. Tak, vážený pán poslanec, zadlžená je len jedna poisťovňa, a to Všeobecná zdravotná poisťovňa, pretože niektoré z poisťovní nedali svoje prostriedky na prerozdelenie. Z tohto dôvodu je stratová. Inak všetky poisťovne nemôžu byť stratové, to je otrasný nezmysel, čo ste povedali. Hovoríte o školstve, že sa nevytvorili šance pre mládež. Keby ste boli počuli, čo vravela pani ministerka školstva, dozvedeli by ste sa, že v tomto roku bude prijatých na vysoké školy okolo 30 tisíc študentov. A ak sa dobre pamätám, tak Ústav pre rozvoj vysokých škôl, keď ste aj vy za to boli zodpovedný, spracoval koncepcie, koľko mládeže môže študovať na vysokých školách. Maximum bolo 17 %. Skontrolujte, koľko ich teraz študuje na vysokých školách a koľko v minulom režime, a potom môžete hovoriť, či táto vláda urobila niečo pre mladú generáciu, alebo nie.</seg>
            </u>
            <u xml:id="ParlaMint-SK_1998-06-30-t1m49.u1200" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1200.p1">Ďakujem. Pán poslanec Slobodník.</seg>
            </u>
            <u xml:id="ParlaMint-SK_1998-06-30-t1m49.u1201" who="#DušanSlobodník.1927" ana="#regular">
               <seg xml:id="ParlaMint-SK_1998-06-30-t1m49.u1201.p1">Na vystúpení pána poslanca Kanisa bolo vlastne sympatické len jedno, že hovoril slušným tónom, nie ako ten hysterik z Maďarskej koalície alebo z maďarskej strany. No na druhej strane, uviedli ste niekoľko skutočne nepravdivých správ, ktoré aj vy a vaši kolegovia sediaci vedľa vás, neďaleko od vás - teda pán Weiss, pani Schmögnerová - rozširujú po celom svete. Pokiaľ ide o Európsku úniu, sedí tu človek v prvom rade v tretej lavici zľava, ktorý urobil všetko, aby sa Slovensko nedostalo do Európskej únie medzi asociované krajiny. Bol na konferencii v Luxemburgu, vrátil sa odtiaľ s tvrdením, že neprijmú Slovensko medzi asociované krajiny. Tak je to, pán Čarnogurský, nedá sa nič robiť. Takže obviňovať vládu, že je len v druhej skupine, je nesprávne. Navyše, nehnevajte sa, chodím do sveta, zúčastňujem sa na týchto konferenciách o Európskej únii, môžem vám povedať, že všetci tvrdia, že niet nijakého rozdielu medzi jednotkou a dvojkou. Prestup je vždy možný. Druhá vec, ktorá sa ma týka, ktorú by som chcel zdôrazniť, nie som ekonóm, ale pre všetkých, ktorí chcú mať otvorené uši, by som citoval z rakúskeho týždenníka Die Presse, ktorý, ako viete, nie je Slovensku naklonený a tvrdí: "Hrubý domáci produkt pre Slovensko je 8 399 USD na hlavu pri inflácii 6,1 %, v Maďarsku je o 1 105 USD na hlavu nižší, je to len 7 294 pri inflácii 18,3 %. Akým právom sa opovažujete odsudzovať ekonomické výsledky Slovenska? Tu máte najnáročnejší dôkaz...</seg>
            </u>
            <kinesic type="ringing">
               <desc>Ozval sa zvuk časomiery.</desc>
            </kinesic>
            <u xml:id="ParlaMint-SK_1998-06-30-t1m49.u1202" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1202.p1">Pán poslanec Palacka.</seg>
            </u>
            <u xml:id="ParlaMint-SK_1998-06-30-t1m49.u1203" who="#GabrielPalacka.1960" ana="#regular">
               <seg xml:id="ParlaMint-SK_1998-06-30-t1m49.u1203.p1">Ďakujem, pán predseda. Mám poznámku k procedurálnemu prerokúvaniu tohto bodu. Pán predseda, v rokovacom poriadku v § 33 sa píše, že poslanci majú právo na faktickú poznámku, ktorou reagujú na vystúpenie ostatného rečníka. Ostatným rečníkom bol pán minister Hudec, a preto páni Slobodník a Baránik nemôžu vo faktickej poznámke reagovať na pána Kanisa. Chcem vás požiadať, aby ste im v tomto zmysle odobrali slovo.</seg>
            </u>
            <u xml:id="ParlaMint-SK_1998-06-30-t1m49.u1204" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1204.p1">Pán poslanec, nemáte pravdu. Nebudem o tom hovoriť. O chvíľu sa to bude týkať aj vašich poslancov, ak to bude. Takže nejdem to vysvetľovať. Je to celkom iné vystúpenie. Nemá význam teraz o tom diskutovať, môžeme potom po skončení. To by som ani vám nemohol dať slovo. Prosím, pán poslanec Hofbauer.</seg>
            </u>
            <u xml:id="ParlaMint-SK_1998-06-30-t1m49.u1205" who="#RomanHofbauer.1940" ana="#regular">
               <seg xml:id="ParlaMint-SK_1998-06-30-t1m49.u1205.p1">Ak by stálo za to debatovať s pánom poslancom Kanisom, tak by som to začal, ale nemá to zmysel, pretože to bolo vystúpenie v zmysle Klementa Gottwalda a bombastických vyhlásení päťdesiatych rokov. Kto neverí, pripomeniem včerajšiu reláciu Sito v Markíze, kde na otázku položenú pani Schmögnerovej, kde naberie SDĽ peniaze na 100-percentné zvýšenie miezd a dôchodkov, odpoveď bola stručná: "Keď sa dostaneme k vláde, prostriedky nájdeme." To sú takéto tárania štýlu prvorepublikových agitačiek: "Keď nás budete voliť, tak vám postavíme v dedine most. Ale my tam nemáme potok. No tak vám aj potok zavedieme." A čo sa týka privatizácie, pán poslanec Kanis, keď toľko obhajujete nie dobrú privatizáciu, prečo ste hlasovali pred tromi dňami o zabezpečení strategických záujmov štátu tak, ako ste hlasovali. SDĽ - pán Benčík, Ftáčnik zdržali sa hlasovania, pani Ďurišinová, pán Weiss zdržali sa hlasovania. Pán Fico, Košnár zdržali sa hlasovania. Pán Fogaš zdržal sa hlasovania a, doparoma, aj pán Kanis sa zdržal hlasovania o prijatí tohto ústavného zákona o neprivatizovaní. Tam ste mohli najrukolapnejšie preukázať, akým spôsobom ste za záchranu a ochranu kľúčových podnikov národného hospodárstva, ktoré evidentne držia v rukách celý chod hospodárstva, pretože od energie, plynu a ropy závisí v podstate všetko ostatné. Konali ste presne naopak. Je to presne tak, že vodu kážete, víno pijete. Dobre, demagógia môže znieť, ale tým nepresvedčíte žiadneho, čo len priemerne vzdelaného človeka v tomto štáte. A tých je našťastie väčšina.</seg>
            </u>
            <u xml:id="ParlaMint-SK_1998-06-30-t1m49.u1206" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1206.p1">Pani poslankyňa Bartošíková.</seg>
            </u>
            <u xml:id="ParlaMint-SK_1998-06-30-t1m49.u1207" who="#MáriaBartošíková.1939" ana="#regular">
               <seg xml:id="ParlaMint-SK_1998-06-30-t1m49.u1207.p1">Ďakujem za slovo, pán predseda. Upútalo ma vyjadrenie pána poslanca Kanisa vo veci prevzatia pozitívne sa vyvíjajúcich trendov ekonomiky po širokospektrálnej vláde pána Moravčíka. Chcem pripomenúť, že pri páde vlády pána Mečiara sme konštatovali, že k pozitívnemu obratu došlo už v posledných mesiacoch roku 1993. Pokračoval tento trend v januári, vo februári, napriek tomu to bolo považované za "nadskočenie káry na kameni", ako si pamätám doteraz vyjadrenie spoločného spravodajcu. Ten trend ale pokračoval celý rok 1994 a stále pokračuje. Teraz k niečomu inému. Z doterajších dvoch vystúpení skutočne kvitujem aj ja tón pána poslanca Kanisa. Bojím sa však, že všetky ďalšie vystúpenia, tak ako tieto dve, sa budú niesť asi v takom tóne, v akom vyhodnotenie plnenia programu vlády predložila Konfederácia odborových zväzov, ktorá konštatovala, že nakoľko by to bol rozsiahly materiál, zameriavajú sa iba na tie časti programového vyhlásenia vlády, ktoré sa podľa nich doteraz nepodarilo splniť. Ale, páni, to nie je hodnotenie programového vyhlásenia vlády, to je iba kritika.</seg>
            </u>
            <u xml:id="ParlaMint-SK_1998-06-30-t1m49.u1208" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1208.p1">Pán poslanec Fogaš, nech sa páči.</seg>
            </u>
            <u xml:id="ParlaMint-SK_1998-06-30-t1m49.u1209" who="#ĽubomírFogaš.1950" ana="#regular">
               <seg xml:id="ParlaMint-SK_1998-06-30-t1m49.u1209.p1">Ďakujem za slovo. Myslím si, že Pavol Kanis skutočne zabudol ukázať, že funkčná privatizácia sa realizovala podľa zákona, ktorý bol neskoršie Ústavným súdom označený za neústavný, že funkčná privatizácia napríklad v Cementárni Turňa spôsobila prepad jej zisku zo 60 miliónov pred privatizáciou na stratu v tomto období, že napríklad vydanie dlhopisov, ktoré sa uskutočňovalo na základe zákona o veľkej privatizácii, na základe novely zákona z roku 1995, vlastne spôsobí to, že mnohí z ľudí, ktorí dlhopis dostali, si ich nebudú môcť vybrať, lebo možno už nebudú žiť. Takýto cynizmus sa nedá označiť za funkčnú privatizáciu. Konečne Fond národného majetku je taký prázdny, že si musel požičať, myslím, 124 miliónov mariek na to, aby aspoň čosi zabezpečil v tomto období. A šesťkrát sa na základe tejto funkčnej privatizácie odmietol zákon, ktorým sme navrhovali, aby sa aspoň vyplatilo to, čo človeku patrí. Toto skutočne Pavol Kanis zabudol povedať. Som rád, že som ho mohol doplniť. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1210" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1210.p1">Pán poslanec Weiss.</seg>
            </u>
            <u xml:id="ParlaMint-SK_1998-06-30-t1m49.u1211" who="#PeterWeiss.1952" ana="#regular">
               <seg xml:id="ParlaMint-SK_1998-06-30-t1m49.u1211.p1">Pán poslanec Kanis zabudol použiť vo svojom vystúpení jedno svedectvo z radov vládnucej koalície o funkčnosti privatizácie. Nikto iný, ako ten, ktorý o tom ako sa privatizovalo, vie úplne najviac. Podpredseda Združenia robotníkov Slovenska pán Gavorník predsa, pán Kanis, povedal verejne v novinách v januári 1997, že nadobúdateľmi majetku sa stali aj vysokopostavení politici. Myslím si, že o funkčnosti privatizácie z hľadiska novej panujúcej triedy, ktorú ste vytvorili, z hľadiska novej vrstvy bohatých naozaj nemusíte pochybovať, páni.</seg>
            </u>
            <u xml:id="ParlaMint-SK_1998-06-30-t1m49.u1212" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1212.p1">Pani poslankyňa Schmögnerová. Zapnite mikrofón pani Schmögnerovej.</seg>
            </u>
            <u xml:id="ParlaMint-SK_1998-06-30-t1m49.u1213" who="#BrigitaSchmögnerová.1947" ana="#regular">
               <seg xml:id="ParlaMint-SK_1998-06-30-t1m49.u1213.p1">Ďakujem a prosím počítať až odteraz. Pán poslanec Kanis zabudol povedať aj to, čo sa pripravuje zajtra. Vážení pokrytci, ak zajtra uskutočníte to, čo pripravujete na mimoriadnom valnom zhromaždení - navŕšenie základného imania v Slovenskej poisťovni, čím obídete zákon číslo 192/1995 v znení neskorších predpisov, budete mať zase jednu veľkú zásluhu na rozvoji slovenského finančného sektora. Opakovane upozorňujem, že za to ponesie plnú zodpovednosť ministerstvo financií, minister financií a vláda Slovenskej republiky a jej predseda, pán predseda vlády Vladimír Mečiar. Chcem upozorniť i na to, že minulý týždeň Fond národného majetku opakovane v rozpore so zákonom, vyhovárajúc sa na § 28 číslo 5 zo zákona o veľkej privatizácii, uskutočnil niektoré priame predaje, medziiným aj takmer 74 % ZSNP Žiar nad Hronom. Podotýkam, že je to spoločnosť, na ktorej visí 3-miliardová záruka vlády Slovenskej republiky. Takže chcem vedieť, ako to budete riešiť, ako by ste to riešili, keby ste, nedajbože, zostali vo vláde. Chcem upozorniť aj na to, že dlhy, ktoré zanecháte budúcej vláde, zrejme bude veľmi komplikované riešiť, pretože sú medzi nimi i také, ktoré dnes ešte nie sú oficiálne priznané, ale ktoré zrejme budúce vlády budú riešiť. Napríklad Slovenskú inkasnú, kde zostáva dlh 15 miliárd a každým rokom o 3 miliardy rastie. Toto bude dedičstvo tejto vlády a vy sa tvárite ako tí, čo ochraňovali záujmy Slovenskej republiky. Dostali ste ju skutočne blízko ku kríze. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1214" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1214.p1">Pani poslankyňa Belohorská.</seg>
            </u>
            <u xml:id="ParlaMint-SK_1998-06-30-t1m49.u1215" who="#IrenaBelohorská.1948" ana="#regular">
               <seg xml:id="ParlaMint-SK_1998-06-30-t1m49.u1215.p1">Ďakujem pekne. Odporučila by som pánu poslancovi Kanisovi, aby nabudúce radšej sedel v sále, aj celá SDĽ, keď sa číta a referuje sa, lebo vidieť, že skutočne mal slabiny vo svojom prejave. A vidieť, že si to pravdepodobne všimli aj jeho partneri z SDĽ, alebo by bolo dobré, keby sa predtým, ako vystúpi, s nimi poradil, lebo ho museli traja doplniť.</seg>
            </u>
            <u xml:id="ParlaMint-SK_1998-06-30-t1m49.u1216" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1216.p1">Pán minister, nech sa páči.</seg>
            </u>
            <u xml:id="ParlaMint-SK_1998-06-30-t1m49.u1217" who="#VojtechTkáč.1949" ana="#regular">
               <seg xml:id="ParlaMint-SK_1998-06-30-t1m49.u1217.p1">Vážený pán predseda, vážená Národná rada, dovoľte mi, aby som zareagoval na vystúpenia obidvoch rečníkov, pretože ten prvý splietal zákon za zákonom. Zákon o sociálnej pomoci, pán poslanec Nagy, je účinný od 1. júla tohto roku. Neviem, prečo ste to vytkli, ako nesplnený bod tejto vlády. Na margo vystúpenia pána poslanca Kanisa si dovolím uviesť niekoľko faktov, najmä čo sa týka prijímania zákona o sociálnom poistení. Treba povedať, že tento zákon je jeden z najdôležitejších v sociálnej reforme a vyzerá aj vo väzbe na porovnanie s inými postkomunistickými štátmi ako najťažší právny režim usporiadania nového modelu systému sociálneho poistenia, a to dôchodkového poistenia, nemocenského poistenia a úrazového poistenia. V tejto súvislosti by som nebol rád, keby sa takto nihilizovalo, čo sa vlastne v tejto súvislosti neurobilo alebo neodviedlo. A pokiaľ máte informačnú bariéru, tak si urobte poriadok v tieňovej vláde, pretože obidvaja vaši tieňoví ministri sa veľmi aktívne čiastočne podieľali na štarte prípravy tohto zákona a návrhu zákona, a potom odišli preč, aby mohli kritizovať prácu svojich podriadených. Nejde tu o ministra práce, ani o vedenie ministerstva, ale ide o prácu desiatok ľudí, ba stoviek ľudí aj v Sociálnej poisťovni, ktorí sa veľmi intenzívne päť rokov zaoberajú prípravou návrhu zákona o sociálnom poistení. Chcem vás ubezpečiť, že tento zákon je hotový a posledným problémom v tejto súvislosti bol vlastne okrúhly stôl, záverečná správa projektu v rámci programu PHARE, konsenzus. Tam sa riešil projekt, uvediem jeho názov Preskúmanie legislatívneho rámca reformy sociálneho zabezpečenia na Slovensku. "Jeho cieľom bude", citujem ďalej, aby som nestrácal čas, "podporiť úsilie slovenskej vlády pri zavádzaní nepostrádateľných právnych predpokladov rozsiahlej reformy systému sociálneho zabezpečenia." Činnosti vykonávané v rámci projektu mali tiež napomáhať pri aproximácii navrhovanej legislatívy sociálneho poistenia na Slovensku s nariadeniami rady, myslíme tým Európskej komisie číslo 1408/71 a číslo 574/72 Európskeho hospodárskeho spoločenstva. Citujem ďalej: "So zámerom dosiahnuť tieto ciele experti Európskej únie a PHARE, ako aj štátni úradníci Európskej únie preskúmali návrh zákona o sociálnom poistení a pripravili záverečnú správu, v ktorej ako hlavný záver vyslovili presvedčenie, že konečný návrh zákona zabezpečí", citujem znovu doslova, "spoľahlivý, moderný a efektívny systém sociálneho zabezpečenia zodpovedajúci praxi a pravidlám v Európskej únii tak, ako je to zakotvené v nariadeniach rady číslo 1408 a 574". Hlavné témy, ktoré si podľa expertov Európskej únie vyžiadali osobitnú pozornosť, čo vyplynulo z diskusie pri okrúhlom stole dňa 17. marca 1998, sa dotýkali celkového rámca zákona. Ich citát znie, že "bude potrebné uskutočniť jemné úpravy", znovu citujem, "jemné úpravy, aby sa predišlo konfliktom vyplývajúcim z charakteru sociálneho zabezpečenia, ktorý je záväzný". Ďalej sa dotýkajú dôchodkov. Užitočnou reformou by mohlo byť vypočítavanie dôchodkov podľa zárobkov vyplatených v celom období zamestnania namiesto najvyšších 5 zárobkov za posledných desať rokov. Dovoľte mi jednu vetu v tejto súvislosti. Odporučili nám vzhľadom na stav prípravy tohto zákona dokončiť reformu sociálneho zabezpečenia a sociálneho poistenia v spolupráci so švédskou vládou v tom zmysle, aby sme už do takto pripravovaného modelu sociálneho poistenia zamontovali celé obdobie zamestnania a prešli na jednoznačný poistný systém. Keby ma pán poslanec Kanis počúval, nemusel by potom v budúcnosti mať problémy s pochopením sociálneho poistenia. V tejto súvislosti je dohoda aj sociálnych partnerov, ktorí ma osobne žiadali o odklad predloženia tohto návrhu zákona s tým, že treba po dohode so Svetovou bankou a s ďalšími subjektmi zabezpečiť prípravu komplexného informačného systému sociálnej sféry ako základu na rozvoj informačného systému pre možnosť evidencie platieb poistného počas celého obdobia zamestnania všetkých občanov na Slovensku. Slovensko je prvou a jedinou krajinou postkomunistického bloku, ktorá skenuje spisy a zavádza optický archivačný systém. Nie je problém tento zákon predložiť do vlády a do parlamentu, problém je zabezpečiť jeho reálne naplnenie. V tomto zmysle zavedenie komplexného informačného systému sociálnej sféry vytvorí reálne predpoklady už na jeseň tohto roku, keď v mesiacoch október a november - teraz nehovorím vôbec s ohľadom na výsledky volieb - je možné zabezpečiť systém priebežného hodnotenia obdobia zamestnania a platieb poistného do sociálneho poistenia. V tejto súvislosti boli stanovené okruhy tzv. menej podstatných pripomienok v zákone o sociálnom poistení a chcem ubezpečiť, že bez ohľadu na výsledky volieb ministerstvo práce, sociálnych vecí a rodiny dá do vienka novej vláde návrh zákona, ktorý by mal platiť desiatky rokov a ktorý sa v týchto zemepisných šírkach robil po prvýkrát v histórii v takomto rozsahu a v podmienkach aj bývalej Česko-slovenskej republiky prvýkrát od roku 1924. Chcel by som len povedať poslednú vetu. Návrh zákona o sociálnom poistení z dvadsiatych rokov prvej republiky sa pripravoval päť rokov na úrovni vtedajšieho parlamentu Česko-slovenskej republiky. Netreba znevažovať prácu stoviek ľudí v tejto oblasti. Tento návrh je intelektuálne a odborne na úrovni, vrátane medzinárodného auditu, ktorý mám v rukách a môžem vám ho dať, ak neprenikol do tieňovej vlády, a môžem zodpovedne vyhlásiť, že si vážim prácu všetkých čestných ľudí, ktorí pracovali na príprave tohto zákona. Myslím si, že tam boli aj vaši sympatizanti. Netreba to všetko zhadzovať. Držím palce tomuto zákonu, aj novej vláde po voľbách v tomto období, aby pripravila pekný, krásny a moderný projekt sociálneho poistenia na budúce desiatky rokov. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1218" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1218.p1">Ďakujem, pán minister. Pán poslanec Dzurinda, nech sa páči. Pán poslanec Glinský sa hlási s faktickou poznámkou. Nech sa páči. Zapnite mikrofón pánu poslancovi.</seg>
            </u>
            <u xml:id="ParlaMint-SK_1998-06-30-t1m49.u1219" who="#JozefGlinský.1953" ana="#regular">
               <seg xml:id="ParlaMint-SK_1998-06-30-t1m49.u1219.p1">Ďakujem pekne. Chcel by som len kratučko a z iného hľadiska podporiť aj požiadavku pána poslanca Kanisa, aby bola prítomná televízia pri našom vysielaní. Myslím si, že naozaj táto vládna koalícia sa za štyri roky nemá za čo hanbiť v porovnaní s inými krajinami, v porovnaní so susedmi. Program, ktorý bol nazvaný utopickým, nerealizovateľným v kľúčových bodoch, bol splnený v podstate za tri roky. Keď sa porovnávame s inými krajinami, táto vláda, ba celé Slovensko môže byť a malo by byť na čo hrdé. A tí, ktorí v protivládnych médiách veľmi tvrdo goebbelsovskou demagógiou používajú falošné dáta pred zrakmi serióznych občanov, by neobstáli. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1220" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1220.p1">Ďakujem. Pán poslanec Dzurinda, nech sa páči.</seg>
            </u>
            <u xml:id="ParlaMint-SK_1998-06-30-t1m49.u1221" who="#MikulášDzurinda.1955" ana="#regular">
               <seg xml:id="ParlaMint-SK_1998-06-30-t1m49.u1221.p1">Pán predseda, dámy a páni, na úvod by som mal takú netypickú prosbu alebo návrh. Prosím, aby ste, teda ctení koaliční poslanci, na mňa už tak živo nereagovali, ako ste reagovali na kolegu Nagya a kolegu Kanisa, a to z dvoch dôvodov: po prvé preto, lebo je veľa prihlásených a po druhé preto, lebo vlastne vaše kandidátky sú uzavreté, ako hovorí dobre informovaný zdroj z vašich kruhov: "Starý už rozhodol", a väčšina z vás už tam nie je, tak sa nemusíte tak angažovať. <vocal type="laughter"><desc>Smiech a potlesk.</desc></vocal> Podpredseda vlády mi šepká, že mám nepresné informácie. Tak veľká časť z vás tam nie je. Dámy a páni, porovnávať zámer a výsledok, plán a skutočnosť, projekt a stavbu je vždy zaujímavé. Žiadna doterajšia slovenská ponovembrová vláda nemala k dispozícii na svoje vládnutie ucelené volebné obdobie štyroch rokov. Žiadna doterajšia slovenská vláda nemala k dispozícii taký dlhý čas, aby mohla ukázať, čo vie, ako práve súčasná slovenská vláda. Dosiaľ vám nikdy nedovolili vládnuť celé štyri roky, pán neprítomný premiér, a vy ste dosiaľ nemohli v plnej šírke ukázať, čoho ste schopný. Teraz ste mali k dispozícii celé štyri roky, aby ste ukázali, čoho ste schopný. Porovnávať programové vyhlásenie súčasnej vlády a výsledok, ktorý za štyri roky dosiahla, je nielen zaujímavé, ale aj veľmi smutné. Smutné je aj to, že Slovensko má dnes premiéra, ktorý nechce diskutovať s opozíciou. Dnes premiér nediskutuje s novinármi, nediskutuje s opozíciou, zajtra už nebude chcieť diskutovať ani s občanmi Slovenska. Táto tendencia je jasná a varujúca. Najdôležitejší zásadný zámer definovala vláda v úvode svojho programového vyhlásenia. Vláda chce prispieť zo všetkých síl k politickej stabilizácii na princípoch ústavy a pluralitnej demokracie na Slovensku. A ako to dopadlo? Vláda sa neusilovala o politickú stabilizáciu, ale rozoštvávala všetko, čo sa dalo. Začalo to parlamentnou nocou z 3. na 4. novembra 1994, rozpútaním nenávistnej kampane proti prezidentovi republiky s cieľom dosiahnuť jeho predčasný odchod z funkcie, vyčínaním akčných pätoriek v okresoch, vyhodením právoplatne zvoleného poslanca z parlamentu, nepripustením legitímne zvoleného poslanca do parlamentu, zmarením referenda v máji 1997, schválením nedemokratického volebného zákona, ktorý zakazuje vytváranie koalícií. Končí sa to udelením amnestie kriminálnikom, ktorí spáchali trestné činy s politickým pozadím. Myslím si, že vrcholom vášho úsilia o posilnenie stabilizácie na princípoch ústavy je oprava amnestie vami udelenej tak, aby kriminálnici mohli lepšie spávať. Vláda Slovenskej republiky počas svojho obdobia konala v rozpore s demokratickými pravidlami, nesmerovala k politickej stabilizácii, ale urobila zo Slovenska krajinu politicky nestabilnú a rozladenú. Z takéhoto konania usvedčujú vládu Slovenskej republiky viaceré výroky Ústavného súdu Slovenskej republiky, ktoré ani vláda, ani vládna koalícia nerešpektovali a nerešpektujú. Ešte stále platí váš výrok, pán premiér, že Ústavný súd Slovenskej republiky je ďalším chorým prvkom na slovenskej politickej scéne? Táto destabilizácia krajiny spôsobila vážne zhoršenie zahraničnopolitického postavenia Slovenska. Súčasná vláda doviedla Slovensko do stavu samoizolácie. Na Slovensko nechodia najvýznamnejšie návštevy, so slovenským premiérom sa v Európe ani vo svete dnes nikto nechce ukázať. Za štyri roky sa predseda vlády nedokázal stretnúť na oficiálnej bilaterálnej úrovni ani s nemeckým kancelárom, ani s americkým prezidentom. Zhoršili sa vzťahy Slovenskej republiky so všetkými našimi susedmi. A k čomu sa vláda zaviazala vo svojom programovom vyhlásení? Prioritou našej zahraničnej politiky je cieľavedomé zbližovanie a približovanie sa k Európskej únii so zámerom získať plné členstvo v horizonte roku 2000. Svojím konaním vláda Slovenskej republiky približovala Slovensko k Rusku, od Európskej únie ho stále viac vzďaľovala. Výsledkom je skutočnosť, že Slovensko nie je v skupine prvých šiestich štátov, ktoré sú na ceste do Európskej únie. Slovensko predbehli všetky krajiny bývalej Vyšehradskej štvorky, teda Česko, Poľsko, Maďarsko, ale aj Slovinsko a Estónsko. Ešte výraznejšie zaostalo Slovensko v procese integrácie do Severoatlantickej aliancie. Tu sme stratili krok s Českom, Poľskom i Maďarskom. Je pochopiteľné, ak ruský prezident hovorí slovenskému premiérovi: "My chceme, veľmi, veľmi chceme, aby ste vyhrali voľby." To je to isté, akoby povedal: "My vieme, že ak bude vládnuť HZDS, Slovensko sa do NATO nedostane." Slovenská vláda je zodpovedná za zmenu kurzu slovenskej zahraničnej politiky, politiky, ktorá začala krívať na jednu nohu. Politiky, ktorá nakláňa Slovensko stále viac na východ. Politiky, ktorá oslabila postavenie Slovenska v Európe. Veľvyslanci, ktorých vláda vymieňa ako tovar vo výklade, za to isto nemôžu. Vláda v plnení svojho programového vyhlásenia v zahraničnopolitickej oblasti načisto zlyhala. V oblasti základných zámerov hospodárskeho rozvoja vláda sľúbila dosiahnuť porovnateľnú úroveň výkonnosti a životnej úrovne obyvateľstva s vyspelými krajinami Európy na prelome tisícročí, najneskôr do roku 2010. Aj pán Slobodník sa pred chvíľou vehementne rozhorčoval, prečo pán Kanis nevidí skvelé hospodárske výsledky. Ja by som ten výsledok ponúkol. Po štyroch rokoch súčasnej vlády je potrebné na Slovensku na jeden liter mlieka robiť 1,4-krát dlhšie ako v Poľsku, 1,6-krát dlhšie ako v Maďarsku, 1,7-krát dlhšie ako v Česku a 6,1-krát dlhšie ako v Rakúsku. Na 1 kg chleba treba u nás robiť 1,4-krát dlhšie ako v Česku, 1,5-krát dlhšie ako v Maďarsku, 2,6-krát dlhšie ako v Poľsku a 6-krát dlhšie ako v Rakúsku. Výsledkom hospodárskej politiky súčasnej vlády je to, že počas jej vládnutia sa tempo rastu reálnych miezd dostalo nad tempo rastu produktivity práce. Inými slovami, produktivita práce začala zaostávať za mzdami, hoci tie sú na Slovensku neobyčajne nízke. V dokumente Ústavu slovenskej a svetovej ekonomiky Slovenskej akadémie vied z tohto roku sa píše: "Slovensko má dnes spomedzi krajín Vyšehradskej štvorky najnižšie mzdy." Pritom prognóza hovorí vzhľadom na doterajší vývoj o ďalšom spomaľovaní tempa rastu miezd. Aký je teda výsledok hospodárskej politiky vlády? Zaostávanie produktivity práce, spomalenie hospodárskeho rozvoja, spomalenie mzdového vývoja, zaostávanie v životnej úrovni občanov Slovenska. Výsledkom hospodárskej politiky vlády je aj to, že splodila niekoľkých miliardárov na jednej strane a zaviedla reguláciu miezd pre väčšinu občanov na druhej strane. Vláda nie je schopná podnietiť zvyšovanie produktivity práce, je schopná iba obmedzovať rast miezd. Takáto politika Slovensko k Európe nepribližuje, ale ho od Európy stále viac vzďaľuje. V programovom vyhlásení sa vláda zaviazala, že bude znižovať daňové zaťaženie. Neznížila ho, ale zvýšila. Mnoho tovarov a služieb preradila zo 6-percentnej dane z pridanej hodnoty do 23-percentnej sadzby. Neupravila ani tarifné pásma dane z príjmov fyzických osôb, ani percentuálne sadzby dane z príjmov právnických osôb. Uvediem aspoň jeden príklad. Za jeden trojminútový hovor v miestnej sieti doteraz bolo treba platiť 1,80 Sk, odteraz 4,20 Sk. To je zvýšenie o 130 %. Bolo to v období súčasnej slovenskej vlády. Čo sa týka znižovania daní, vláda uľavila akurát privatizérom, ktorých oslobodila od platenia dane z príjmov, ktoré mali z titulu zníženia kúpno-predajných cien. Vláda sľúbila, že zlepší spoluprácu s Národnou bankou Slovenska. Túto spoluprácu zhoršila. K vážnemu narušeniu spolupráce došlo pri rokovaní o novele zákona, o novom zákone o Národnej banke Slovenska, ktorý odmietala nielen opozícia, ale aj Národná banka Slovenska. Vláda sa zaviazala podporiť reštrukturalizáciu úverového portfólia bánk. Namiesto toho priviedla do krachu Investičnú a rozvojovú banku. Rád by som sa opýtal pána premiéra: Ako ste to privatizovali Investičnú a rozvojovú banku? Koľko peňazí ešte bude musieť napumpovať Národná banka Slovenska do IRB z našich spoločných zdrojov? Vláda nebola schopná riešiť situáciu v slovenských bankách. Výsledkom sú obrovské úrokové sadzby, tým nedostupnosť úverov, ale tiež výrazné oslabenie slovenskej koruny. Výsledkom partizánskej hospodárskej politiky slovenskej vlády je výrazné oslabenie slovenskej koruny voči tvrdým menám. Nechápem, ako mohol tvrdiť predseda vlády, rovnako podpredseda vlády, že ste držali stabilnú slovenskú korunu. Oproti januáru 1996, teda za dva a pol roka sa devalvovala slovenská koruna oproti americkému doláru temer o 20 %. Ani to nie je cesta, ako približovať slovenskú ekonomiku k ekonomike Európskej únie. Vláda sa vo svojom programovom vyhlásení zaviazala, že zabezpečí, aby druhá vlna kupónovej privatizácie pokračovala bez zbytočného odkladu. V príkrom rozpore s týmto sľubom vláda kupónovú privatizáciu zrušila. Ako náhradu sľúbila dlhopisové odškodnenie. Dnes však veľká skupina dôchodcov nemá svoje peniaze, hoci má na to zákonný nárok. Vláda privatizovala tak, že majitelia tunelujú slovenské fabriky, zatvárajú brány a prepúšťajú ľudí. Fond národného majetku si stále viac požičiava. Vláda svojím nekvalifikovaným konaním citeľne poškodila mnohých drobných akcionárov a spolupodielnikov napríklad vo fonde Sporofond. Vláda sľúbila, že bude uplatňovať súťaživé formy predaja podnikov. Uplatnila vlastnú unikátnu špecifickú metódu privatizácie, tzv. model 34, maximálne 34 % svojim verným. Privatizovala stranícky, často pre krajinu krajne nevýhodne. Svojou činnosťou obrala občanov krajiny o ťažké miliardy, ktoré chýbajú v školstve, zdravotníctve, obciach a mestách. Vláda sa zaviazala uplatniť aukčný systém udeľovania licencií. Uplatňovala však korupčný systém udeľovania licencií, osobitne pri udeľovaní licencií na nelegálny vývoz obilia. Vláda sľúbila, že vytvorí zodpovedajúce podmienky na vstup zahraničného kapitálu. Počas štyroch rokov na Slovensko neprišla žiadna strategická investícia. Vláda svojou činnosťou investorov odplašila. Výsledkom je, že kým Maďarsko sa podieľa na celkovom príleve priamych zahraničných investícií do krajín strednej a východnej Európy celou štvrtinou 25 %, Poľsko 14 %, Česko 13 %, Slovensko iba 1,5 %. Vláda sľúbila presunúť právomoci v oblasti autobusovej dopravy na regióny a obce. Nepresunula nijakú kompetenciu na regióny a obce. Naopak, počas štyroch rokov zdevastovala podniky Slovenskej autobusovej dopravy tak, že sú na hranici fungovania. Vláda sľúbila sociálne partnerstvo, sociálnu participáciu, sociálny dialóg. Vláda však zničila tripartizmus a tvrdo ignorovala odbory. Vláda zhoršila situáciu v školstve, zdravotníctve, pôdohospodárstve a inde. Symbolom starostlivosti vlády o školstvo je celonárodná zbierka na rekonštrukciu auly Univerzity Komenského v Bratislave, kožuchy a zimné kabáty, v ktorých sedeli rektori, pedagógovia a študenti na univerzitách v Bratislave, v Košiciach a v iných mestách. Vláda sľúbila čisté ruky. Ja si však myslím, že nijaká Solvina nezmyje tú špinu, ktorá na vašich rukách zostáva po privatizačnej rabovačke. Vláda sľúbila zásadné zlepšenie dodržiavania morálnych pravidiel v politike, pri podnikaní, v prostriedkoch verejných informácií, v kultúre, v každodennom živote ľudí. Vláda sa však správala krajne amorálne. Začala vyčíňaním akčných pätoriek, parlamentnou nocou, skrotením si Slovenskej televízie, zapojením kamier Slovenskej informačnej služby medzi kamery Slovenskej televízie, útokmi proti nezávislým médiám. Vrcholom cenzúry je to, čo predvádza Slovenská televízia v týchto dňoch práve tu, v slovenskom parlamente. Toto nie je objektívne informovanie, ale premývanie mozgov verejnosti, aké tu bolo naposledy pred rokom 1990. Vláda sľúbila chrániť a podporovať národné kultúrne hodnoty. V skutočnosti vyvinula frontálny útok proti najvýznamnejším osobnostiam nášho kultúrneho života. Národných umelcov vyhlásila za treťotriednych hercov, rozvinula útok proti krajským divadlám a slobodnej tvorbe. Vláda konala proti zásadám demokracie, slobodnej politickej súťaže, proti nezávislému konaniu súdov. Dosiahla úroveň, že občan sa nemal a nemá dnes kde dovolať pravdy. Prokuratúra je pod straníckym vplyvom, súdy sa boja rozhodovať, konania nemajú konca kraja. Dnes som vyhral súd proti pánu Hofbauerovi po štyroch rokoch. Štyri roky trvalo toto občianskoprávne konanie. Dámy a páni, keď človek počúval predsedu vlády alebo čítal odpočet jednotlivých ministrov a uveril by, mohol by postaviť vláde pamätník. Rusi majú VDNCH - Výstavka dostižénij nacionáľnovo chazjájstva - Výstava úspechov národného hospodárstva. Za takúto expozíciu možno považovať aj tie mnohokilové "bichle", ktoré ste nám z jednotlivých ministerstiev doručili. Sú to falošné, neobjektívne chválospevy. Pravdivé je to, ako činnosť vlády hodnotia občania Slovenskej republiky. To je pravda, pani kolegyňa. Prieskumy hovoria, že vláde dnes celkom dôveruje iba 11 % občanov Slovenskej republiky. Vláde viac dôveruje ako nedôveruje ďalších 24 % občanov. Ale vláde nedôveruje až 60 % občanov. Teda pomer medzi tými, ktorí vláde nedôverujú, a tými, ktorí vláde dôverujú, je bezmála 2:1 v prospech nedôvery. Toto je, dámy a páni, reálny, skutočný a pravdivý odpočet činnosti vašej vlády. Je to odpočet, ktorý hovorí, že Slovensko si žiada inú vládu. Slovenská demokratická koalícia ponúka Slovensku novú, lepšiu vládu.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1222" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1222.p1">Ďakujem. Ďalej bude vystupovať pán poslanec Kukan. Pán podpredseda Národnej rady Filkus chce okamžite vystúpiť.</seg>
            </u>
            <u xml:id="ParlaMint-SK_1998-06-30-t1m49.u1223" who="#RudolfFilkus.1927" ana="#regular">
               <seg xml:id="ParlaMint-SK_1998-06-30-t1m49.u1223.p1">Vážený pán predseda, vážení páni podpredsedovia vlády, vážení členovia vlády, milí kolegovia, kolegyne, veľmi sme volali po odpočte a teraz nás je akosi málo. Ale nemám pripravené dve reči, jednu pre televíziu a druhú pre Národnú radu. Dokonca aj doma by som tak hovoril. Takže nemám ani žiadne výčitky z toho, čo poviem, z toho, čo si myslím a nebude to formálne. Predovšetkým si myslím, že toto je rozprava alebo diskusia o odpočte. Nie je to všeobecná rozprava, že prídem, s čím chcem, ale to už je vec každého, čo si vyberie. Pri hodnotení takého odpočtu nie je nič ľahšie, ako všetko negatívne zhodiť, vôbec nič nepovedať o tom, čo je pozitívne, neporovnať, ale hlavne neukázať ako ďalej. Toto je veľmi ľahké. Ale komplikovanejšie a aj odbornejšie je posúdiť pozitíva, negatíva a aspoň naznačiť kroky ako ďalej. To je jedno, aká bude vláda. No keď nám ide o to, kde žijeme - už toľko nechcem hovoriť o Slovensku -, ale keď nám ide o Slovensko, tak by sme mali hádam aj povedať ako ďalej. Pokúsim sa z týchto hľadísk zhodnotiť postup vlády cez jej vplyv na ekonomický rozvoj najmä prostredníctvom postupov v hospodárskej politike, prebiehajúceho transformačného procesu. <vocal type="noise"><desc>Hlas z pléna.</desc></vocal> Máš na mňa niečo? Tak ma nechaj dohovoriť a potom fakticky hovor.</seg>
            </u>
            <u xml:id="ParlaMint-SK_1998-06-30-t1m49.u1224" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1224.p1">Pán podpredseda, myslím si, že vystupujete so svojím pripraveným príspevkom, nevšímajte si ho. Nech sa páči, pán podpredseda.</seg>
            </u>
            <u xml:id="ParlaMint-SK_1998-06-30-t1m49.u1225" who="#RudolfFilkus.1927" ana="#regular">
               <seg xml:id="ParlaMint-SK_1998-06-30-t1m49.u1225.p1">Zopakujem ti, Ferko, aby si ma rozumel, lebo, samozrejme, ty nemusíš vidieť do ekonomiky, ale chcem ukázať, ako v postavení ekonomického centra vláda mohla ovplyvniť v tom období stabilizáciu ekonomického prostredia. Toto nie je fráza, lebo podľa tohto sa hodnotia najvyššie orgány výkonnej moci. V tomto prípade vláda všade vo svete, aj vo vyspelých ekonomikách. V Spolkovej republike Nemecko sa napríklad ročne dáva Wirtschaftsbericht, kde sa práve hodnotí podľa týchto kritérií, ktoré vám poviem, a podľa tých kritérií chcem aj zhodnotiť činnosť vlády. Samozrejme, beriem čistú ekonomickú oblasť. Ide o ovplyvňovanie ekonomického rastu pracovnej sily, ceny a zahraničného obchodu. To je ten známy magický štvoruholník, kde každý z týchto komponentov ovplyvňuje všetky ostatné tri a navzájom. Pokiaľ ide o rast, mám na mysli u nás hrubý domáci produkt, pokiaľ ide o pracovnú silu, mám na mysli vytváranie pracovných príležitostí. Pokiaľ ide o cenu, mám na mysli inflačný proces. Pokiaľ ide o zahraničný obchod, mám na mysli to, čo sa tu deje v obchodnej a platobnej bilancii. Rast hrubého domáceho produktu. Priemerný reálny rast hrubého domáceho produktu bol vyšší ako 6 %. Jeden z najlepších výsledkov v regióne. To nehovorím ja, to je veta zo záveru Svetovej banky, dodatok Svetovej banky. K tomuto mimoriadnemu ozdraveniu prišlo zásluhou súkromného sektora, ktorý zvýšil svoj podiel na hrubom domácom produkte. Prečo to hovorím? Hovorím to preto, lebo všetci tí, ktorí o tom hovoria, zabúdajú, že je tu nejaký transformačný proces, a porovnávajú to s rokom 1989. Zišli však celkom z cesty, alebo sa chcú vrátiť naspäť k socializmu, k tomu plánovanému hospodárstvu, k plánovanej ekonomike, alebo jednoducho tomu nerozumejú. To druhé im prepáčim. Negatíva rastu hrubého domáceho produktu, ako ich vidím ja. Mám dojem, že je veľmi investične náročný. Veľká investičná náročnosť, spomeniem, že na jednu jednotku prírastku hrubého domáceho produktu v roku 1994 bolo treba 6,5 jednotky, v roku 1997 až 7 jednotiek investícií. V štruktúre negatívum. Vzťah medzi rastom medzispotreby a pridanej hodnoty je 1:1,77. Vo vyspelých ekonomikách je to asi 1:1. Ale skutočnosť, že v transformačnom procese prišlo od ohromného poklesu hrubého domáceho produktu k priemernému rastu 6 %, hovorí o tom, že v tejto ekonomike nastal obrat. Vysoká investičná náročnosť, samozrejme, je zapríčinená tým - a nehovorím, že je to chyba -, že väčšina investícií je zameraná smerom či orientáciou na efekty v dlhodobom horizonte. To, samozrejme, zvyšuje vyhliadky do budúcnosti. Toto nemožno podceniť a toto sa nedá odškriepiť. Čo urobiť ďalej? Ako pokračovať v investične náročnom type rastu ekonomiky? Som za. Ale treba viac prihliadať na pozitívne zmeny v zvyšovaní zamestnanosti prostredníctvom investičného rastu, konkurenčnú schopnosť, exportnú výkonnosť a podmienky na zmenu štruktúry ekonomiky. Keď zoberiem pohyb rastu ekonomiky a rastu prostredníctvom hrubého domáceho produktu, nedostatky v štruktúre hrubého domáceho produktu nie sú takého rázu, že by mohli bezprostredne ovplyvniť rast ekonomiky do budúcnosti. Druhý bod, inflačný proces. To je to, čo som hovoril ako cena. "Stabilizácia na jednomiestnu hodnotu" - citát Svetovej banky - "je vďaka opatreniu fixného výmenného kurzu, reštriktívnej fiškálnej politiky, zmierneniu rastu miezd." Keby bolo - ale netreba, načo -, keby bolo viac času, tak to vysvetlím. Ale prosím vás pekne, len chcem, aby ste si uvedomili, že stabilizácia inflácie na jednomiestnu hodnotu nie je maličkosť. A to, že sme udržali, teraz je jedno, či sa podaril banke udržať fixný výmenný kurz, teda mám na mysli menového agenta, ale to je predsa bezprostredná kooperácia, spolupráca medzi ministerstvom financií, bankou a ostatnými, nechcem povedať, členmi vlády, jednoducho vládou. Reštriktívna fiškálna politika - áno. Zmiernenie rastu miezd. Veľmi sa tu frekventovalo, že nám ušli mzdy nad produktivitu práce. No ale veď sme začali robiť a museli sme do určitej miery regulovať mzdy. Mne sa to tiež nepáči z pohľadu trhového prostredia, ale to sú etapy a prípady, keď to centrum takto musí zasiahnuť a zasiahlo dobre. Zasiahlo tak, že sme infláciu udržali. Budete sa ma pýtať, ako sa fiškálna politika zlepšila, zmenila. Samozrejme, keď beriem jeden kvartál, druhý, tretí alebo jeden rok, ale tu hovoríme o odpočte rokov 1993 - 1997. Krátenie rozpočtových výdavkov vo vzťahu k hrubému domácemu produktu z 58 % na 47 % - porovnávam roky 1992 - 1995, a to čosi znamená. Negatívum môžem použiť, že stabilita inflačného procesu prispela k vysokej úrokovej miere. Ale ako viete, už tohto roku jednak menový agent, ale aj prostredníctvom ministerstva financií a vlády sa robí všetko pre to, aby sa úroková miera znížila. Tretia oblasť je vytváranie pracovných príležitostí, alebo, povedzme si, miera nezamestnanosti. Zníženie miery nezamestnanosti zo 14 % v roku 1994 približne na 12 %. Ja sa za to nehanbím. Viem, že je to Achillova päta ekonomiky, ale v transformačnom procese, keď na začiatku roku 1991 - hovoril to dnes pán minister Tkáč - sme nastupovali s 11,82-percentnou mierou nezamestnanosti a teraz je okolo 12 %, a čo sme v ekonomike už urobili z hľadiska krokov, ktoré som vám predtým povedal, možno si nevšimnúť tento faktor ako faktor pozitívny? Zahraničnoobchodné vzťahy. To je prejav vonkajšej nerovnováhy, deficitu platobnej bilancie najmä v oblasti bežného účtu platobnej bilancie. Pasívne saldo za rok 1997 49,5 mld. napriek tomu, že, chvalabohu, vývoz rástol o 9,2 % a dovoz o 1,2 %. Nuž, ale zase toto nemôžem posudzovať, najmä vzťahy zahraničnoobchodného charakteru, bez recesie svetovej ekonomiky, bez tých ťažkostí, ktoré sú v transformačnom procese. A teraz musím do toho zabudovať aj určité odklony od pôvodných zámerov procesu privatizácie. Za to platíme daň, ale tým nehovorím - ukážte mi krajinu, kde proces privatizácie prebehol bez nejakých problémov, či si zoberte Francúzsko, Nemecko, zoberte si Anglicko. Nie, nemôžem všetko zase hodnotiť cez proces privatizácie alebo mať na sebe okuliare nezviditeľňovania procesu privatizácie a hodnotiť tak každý krok. Stagnácia reštrukturalizácie. Áno, sú rezervy, pokiaľ ide o reštrukturalizáciu aj podnikovej, aj finančnej sféry, ale to nie je nič katastrofálne. Keď zhrniem tieto negatíva, o ktorých som hovoril a ku ktorým rátam vnútornú nerovnováhu, t. j. deficit štátneho rozpočtu, nie je to katastrofálne, vonkajšiu nerovnováhu, pasívne saldo bilancie, obchodnej bilancie alebo bežného účtu platobnej bilancie, ešte lepšie povedané, vnútornú a zahraničnú zadlženosť. A čo treba ešte spomenúť - nevyhnutnú potrebu zvýšiť účasť zahraničného kapitálu. Tá je malá. Ale to sú kroky, ktoré nás nijako nemôžu viesť k záveru, že je ohrozený rast. Rast sa môže udržať za týchto podmienok: eliminovanie niektorých vážnych externých nerovnováh, to je v súlade aj s vyhlásením Svetovej banky, a dokončenie štrukturálnych reforiem, zlepšenie obchodnej bilancie, reštrukturalizácia podnikovej a finančnej sféry. Napriek týmto negatívam, ktoré som povedal a porovnal ich s pozitívami, ktoré sa počas týchto rokov udiali a sú v odpočte, nemožno sa nijako dostať na platformu, že by bol náš budúci rast ekonomiky vyslovene negatívne ovplyvnený, či už z pohľadu hrubého domáceho produktu, inflačného procesu, zahraničného obchodu, alebo toho, čo som nazval v tejto súvislosti magickým štvoruholníkom. Myslím si, že keď takto budeme rozmýšľať a keď si zhodnotíme negatíva a pozitíva a povieme ako ďalej, že budeme omnoho viac vpredu a omnoho lepšie sa budeme vzájomne rozumieť. Myslím si, že deklarovať, že vytvoríme 150 000 pracovných príležitostí, že budeme mať v najbližšom období pravidelne ročne 14 000 bytov, zdvojnásobíme súčasnú priemernú mzdu o 100 % bez toho, aby sme povedali ako, považujem za vhodnejšie zobrať si vždy takúto analýzu a podľa nej rozmýšľať o Slovensku. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1226" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u1226.p1">Ďakujem pekne. O slovo požiadal jednak podpredseda vlády pán Kozlík a jednak pán minister spravodlivosti. Máte prednosť, nech sa páči, najprv pán podpredseda vlády.</seg>
            </u>
            <u xml:id="ParlaMint-SK_1998-06-30-t1m49.u1227" who="#SergejKozlík.1950" ana="#regular">
               <seg xml:id="ParlaMint-SK_1998-06-30-t1m49.u1227.p1">Vážený pán predsedajúci, vážená Národná rada, vážení kolegovia z vlády, dovoľte mi zareagovať na niekoľko vystúpení, ktoré dosiaľ odzneli k plneniu programového vyhlásenia vlády. Nie je tu, žiaľbohu, prítomný pán poslanec Nagy, ktorý sám kvalifikoval svoje vystúpenie ako gulášové vystúpenie. Predpokladám, že dôkladne študoval uznesenia zjazdov komunistickej strany a pravdepodobne ich aj realizoval. Ale mal by som niekoľko pripomienok k energetickej surovinovej nezávislosti, kde, myslím si, išlo o nekompetentné vyjadrenia, lebo toky surovín energie v rámci tranzitných systémov dnes už nepoznajú smery. Je jediné, čo sa sleduje v rámci medzivládnych alebo medzištátnych, alebo dlhodobých zmlúv, a to je ekonomická výhodnosť. Typickým príkladom je Česká republika, ktorá s veľkými slovami o tom, ako zníži svoju závislosť od dodávok energetických surovín z Východu, sa snažila zabezpečiť plyn z nórskych zdrojov, nakoniec za drahšie ceny. Potom zistili, že v rámci tranzitných systémov odoberajú ruský plyn, len za vyššie ceny. Pokiaľ sa uzatvárajú dlhodobé medzivládne dohody - a je dobré, že sa uzatvárajú -, vždy ide o zabezpečenie dlhodobých dodávok, samozrejme, na báze minimálne svetových podmienok, ak nie lepších podmienok, než sa v reálnom čase realizujú v bežnom svetovom obchodnom styku. Čo sa týka ďalších dodávok, trebárs jadrového paliva, nedávno sa dokonca pozitívne vyjadroval k tejto téme pán poslanec Černák. S istou hrdosťou v hlase hovoril, však mi pre Jaslovské Bohunice máme zabezpečené palivo a dokonca aj prepracovanie máme, ale samozrejme, že to si vyžadovalo rokovania trebárs s ruskou vládou a znamená to dlhodobo rozvíjať pozitívne ekonomické obchodné vzťahy nielen smerom na Západ, ale aj smerom na Východ. Čo sa týka diskusie o zahraničných pôžičkách, kde pán poslanec Nagy argumentoval Maďarskom absolútne nevhodne, pretože Maďarská republika má celkom iné problémy v rámci zahraničnej zadlženosti, skutočne prejedli významné zdroje a dnes splácajú predajom v rámci tzv. vstupu priameho zahraničného kapitálu. Nie je to nič iné ako predaj strategických podnikov typu energetiky, plynárenských systémov, telekomunikácií, aby mohli znižovať vysokú úroveň svojich zahraničných dlhov a dnes sú ešte stále svojou zahraničnou zadlženosťou vyššie, než je Slovenská republika. Avšak v porovnateľnej úrovni my už vykazujeme spúšťanie prvého bloku jadrovej elektrárne Mochovce, je spustené Gabčíkovo, významné investície v Slovnafte a v ďalších veľkých priemyselných podnikoch. Pokiaľ hovorím o hrubej zahraničnej zadlženosti, znamená to, že z hľadiska štruktúry slovenskej zahraničnej zadlženosti hovoríme o produktívnej zadlženosti zdrojov, ktoré boli vynaložené na budúci rozvoj. Ak chcem definovať, vážená Národná rada, vývoj zahraničného dlhu vlády, tak poklesol od roku 1993 zo 14 % hrubého domáceho produktu na 4,7 % hrubého domáceho produktu, ak hovorím o vládnom sektore. Iná vec je, že významná zadlženosť sa viaže dnes už na súkromný sektor. Viackrát som to spomínal, trebárs Slovnaft, ktorý 15-miliardovú investíciu, samozrejme, kryje zo zahraničných zdrojov, a podotýkam, že kvalitou alebo efektívnosťou tej pôžičky na úrovni iných vyspelých západných firiem. Čo sa týka vývoja sociálnej úrovne, už sa tu reagovalo, že bol za štyri roky zabezpečený rast reálnych miezd o 20 %. Nie nadarmo som tu ukazoval pri hodnotení programového vyhlásenia vlády graf - známy vývoj reálnych miezd, vážení poslanci opozície. Toto bol pád po radikálnej reforme, a pritom nekritizujem tých, ktorí realizovali radikálnu reformu. Niečo sa zaplatilo a od nástupu tejto vlády je razantný rast priemerných miezd napriek tomu, že sa nedosiahla úroveň roku 1989. Čo sa týka prepočítaných miezd, významne sme sa priblížili úrovni roku 1989, a bol tu teda významný rastový trend nielen v oblasti priemerných reálnych miezd, ale aj v oblasti dôchodkov, dôchodkového zabezpečenia. Reagujem tým už aj na slová pána Dzurindu. Skutočne v jeho vystúpení zaznelo množstvo veľmi lacného populizmu. Popletené nominálne, reálne mzdy, popletené nominálne mzdy a prepočet miezd na paritu kúpnej sily. Nie je možné argumentovať, že Slovenská republika má najnižšie mzdy z veľkej päťky postsocialistických krajín v centrálnej Európe. Nie je to pravda. Nominálna mzda alebo priemerná nominálna mzda v národných menách je ukazovateľ o ničom, aj jej matematický prepočet na dolárové vyjadrenie. Výpovedaciu hodnotu má jedine prepočet k parite kúpnej sily, kde sú známe verifikované údaje a Slovenská republika v tomto ukazovateli má druhú najvyššiu úroveň kúpnej sily po Českej republike. Opäť ale treba zdôrazniť, že ak došlo po roku 1991 k výraznému prepadu kúpnej sily, teda sily k parite kúpnej sily miezd, tak od roku 1994 je opäť rastová krivka, ktorá je vyjadrená predovšetkým reálnymi mzdami, ale podobne sa vyvíjal aj prepočet kúpnej sily alebo mzdovej sily miezd v prepočte k parite kúpnej sily. Je to hrubá demagógia, pokiaľ líder veľkej politickej strany vystúpi s takouto lacnou demagógiou. Ďalej, pokiaľ ide o cenové porovnania, pán poslanec Dzurinda, opäť je to hrubá demagógia. Pokiaľ argumentujete, že na Slovensku na liter mlieka treba robiť 1,7-krát dlhšie ako v Česku, sú to údaje ešte z babičkinej škatuľky, možno spred 2 - 3 rokov, jednostranne vylúpené zo spotrebného koša. A ďalej, opäť údaje, ktoré vyjadrujú prudký prepad a prudký rast inflácie po roku 1991 v rámci radikálnej ekonomickej reformy. Je možné, že v roku 1993 bolo treba na liter mlieka robiť nie 1,7-násobne viac ako v Českej republike, alebo možno 2,5-násobne ako v Rakúsku. Ale medzičasom štyri roky sme znižovali tú potrebu, to znamená opäť vývoj inflácie. Nie nadarmo som ukazoval graf vývoja inflácie, ktorý proste bol za našej vlády stabilizovaný a pôsobil ako stabilizačný faktor. Významná nevedomosť základných vzťahov, pravdepodobne cielená - pán Dzurinda je nesporne inteligentný človek -, ide o cielené, určitým spôsobom navodzované demagogické tvrdenia o tom, že by slovenská mena nebola stabilizovaná. Slovenská mena, pán Dzurinda, je zavesená na kôš mien, to znamená dolár, marku a v rámci nich sa vyvíja, v rámci fluktuačného pásma 7 %. Ak si dobre, vážená snemovňa, pamätáme, od roku 1996 nedošlo k žiadnemu devalvačnému výkyvu slovenskej koruny. Osciluje v rámci devalvačného pásma zavesená na marku, dolár, ktoré medzi sebou majú určitý vývoj. Dolár sa posilnil voči celej Európe, aj voči japonskému jenu, ale slovenská ekonomika v rámci svojho zavesenia na kôš mien sa vyvíjala stabilne na rozdiel od Českej republiky, kde došlo k zlomeniu českej koruny v roku 1997. Podobne, pokiaľ ide o privatizáciu Investičnej a rozvojovej banky, pán Dzurinda, netreba sa pýtať Mečiara, treba sa spýtať vášho kolegu pána Čarnogurského, pretože Investičná a rozvojová banka bola privatizovaná rozhodujúcou mierou v rámci kupónovej privatizácie v rokoch 1991 - 1992. Teraz skôr ide o riešenie zostávajúcich nejakých 30 %. Čo sa týka zahraničného kapitálu, opäť si treba uvedomiť - a môžete si prečítať aj v opozičných denníkoch -, že dochádza k významnej akcelerácii zahraničného kapitálu, podotýkam, nie privatizačného, ale technologického. Za prvý kvartál vstúpil na Slovensko taký objem zahraničného kapitálu ako za celý rok 1997 úhrnom. To znamená, je to rukolapný dôkaz správnej politiky vlády, že niekedy treba počkať, nadýchnuť sa, aby prišiel skutočne kapitál, ktorý rozvíja technológie, ktorý prináša pracovné príležitosti a otvára nové trhy. Čo sa týka pána poslanca Kanisa, predvídavo zmizol, ale mal výhrady k zostaveniu vlády po septembrových voľbách. Zdalo sa mu to dlho. Skutočne to trvalo nejaký čas. Viedli sme rokovania so všetkými, ktorí boli ochotní, vrátane Strany demokratickej ľavice a pamätám si slová pána Kanisa - myslím si, že vo svetlej chvíľke - o tom, že Strana demokratickej ľavice urobila v marci 1994 historickú chybu, keď odmietla spoluprácu s Hnutím za demokratické Slovensko a podieľala sa na odídení Vladimíra Mečiara z vlády. Potom mu to skoro zoťalo hlavu, kdesi mu premyli hlavu, mozog a zrazu salto mortale, zázračná zmena v postoji pána Kanisa. Dnes je z neho tvrdý opozičný predstaviteľ. A mne sa zdá, že Strana demokratickej ľavice sa pripravuje na ďalší historický kardinálny omyl, keď sledujem jej politickú orientáciu smerom k extrémnej pravici, čo sa týka pertraktovania budúcich možných politických partnerov. Pán podpredseda, ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1228" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u1228.p1">Ďakujem. O slovo požiadal pán minister spravodlivosti a zároveň požiadal o slovo aj podpredseda vlády pán Kalman.</seg>
            </u>
            <u xml:id="ParlaMint-SK_1998-06-30-t1m49.u1229" who="Liščák, J." ana="#regular">
               <seg xml:id="ParlaMint-SK_1998-06-30-t1m49.u1229.p1">Vážený pán predsedajúci, vážené pani poslankyne, páni poslanci, nedávno zaznelo z úst pána poslanca Dzurindu, že súdy sa u nás boja rozhodovať, že na súdy sú vyvíjané tlaky a napriek týmto tlakom dnes pán poslanec vyhral spor. Bol úspešný, blahoželám mu. Tým dokázal, samozrejme aspoň čiastočne, že naše súdy sú skutočne nezávislé, nie sú pod žiadnym tlakom, pretože podľa článku 48 ods. 2 - každý má možnosť prečítať si ústavu - má každý právo, aby sa jeho vec verejne prerokovala. Článok 144 ods. 1 našej ústavy hovorí, že sudcovia sú pri rozhodovaní nezávislí a sú viazaní len zákonom. Ak pán poslanec dnes vyhral spor, zrejme vedený o ochranu osobnosti, opakujem, potvrdil, že to na súdoch u nás funguje jednoznačne dobre. Som presvedčený, že súdy u nás sú jedným z pilierov, ktoré nemožno spochybniť neurčitými frázami, že súdna moc je pod tlakom vlády alebo, nebodaj, zákonodarnej moci. Celé snaženie ministerstva spravodlivosti, ako som to povedal dnes vo svojom slove, sa snaží zabezpečiť právo na súdnu ochranu. Je objektívne prvým cieľom a prvoradou úlohou každého ministra. Ústavné právo na súdnu ochranu je právo na zákonné, spravodlivé a včas vydané súdne rozhodnutie. Obsah tohto práva sa nemôže meniť len preto, že niekto má subjektívny názor taký alebo onaký. Ak má pán poslanec inú skúsenosť, mal by mi ju, samozrejme, okamžite oznámiť, konkretizovať ju, aby som mohol reagovať. A verte mi, že by som okamžite reagoval. Všeobecné osočovania sa totiž dotýkajú všetkých našich sudcov. Dúfam, že sa o tomto akte dozvedia. Som zvedavý na ich vyjadrenia, na reakciu sudcovského zboru. Myslím si, že ide o nekorektné napádanie sudcov, ktorí si u nás poctivo vykonávajú svoju prácu. Pokiaľ ide o dĺžku konania. Viete o tom, že pri zrode našej suverénnej republiky sa plne prejavili sprievodné znaky prebiehajúceho transformačného procesu, ktorý okrem iného priniesol aj vznik obrovského množstva sporov. Veď sa pozrite na okolité krajiny. Nechcem sa vyhýbať vašim otázkam tým, že poukazujem na iných. Nie, chcem poukázať na to, čo všetko sa udialo v rezorte spravodlivosti za obdobie necelého 3,5 roka. Občianskoprávni sudcovia sa museli popasovať s mimoriadne vysokým nárastom nielen dedičských vecí, civilných vecí, trestní sudcovia s nárastom trestných vecí. Celý objektívny proces nárastu počtu súdnych vecí sa navyše odohrával v čase, keď sudcovia, tí lepší sudcovia, dá sa povedať, opúšťali justíciu a opúšťali ju kvôli lukratívnejším povolaniam. Našťastie nebolo to v takom rozsahu ako napríklad v Českej republike, keď na niektorých súdoch dlhodobo súdil len jeden sudca v okrese. U nás sa nikdy niečo také nestalo. Nechcem dlho rozprávať, pretože som to už povedal ráno v mojom úvodnom slove. Pokiaľ ide o dĺžku konania, zákonom Národnej rady Slovenskej republiky číslo 232/1995 Z. z. bola prijatá novela Občianskeho súdneho poriadku, ktorá nadobudla účinnosť 1. 12. 1995 a myslím si, že bola určitým spôsobom prelomová, aj pokiaľ ide o konania o ochrane osobnosti. Prečo? Mala totiž na pamäti aj riešenia rýchlosti konania o ochrane osobnosti. Veď sme si vtedy jednoznačne povedali, že musíme chrániť osobnosť aj poslancov, aj bežných občanov. Preto sme ju schválili. Ústavný súd však celú stať Občianskeho súdneho poriadku, kde bolo povedané, že povinnosťou žalovaného je predložiť dôkaz pravdy do 3 mesiacov, kde bolo povedané, že pri nepreukázaní tohto dôkazu sa zamietne žaloba, kde bolo povedané, že skončenie sporu do jedného roka na prvom stupni je jednoznačne zákonom stanovené, zrušil. Bohužiaľ, nález Ústavného súdu celú túto stať Občianskeho súdneho poriadku zrušil. Teda neočakávajte od našich sudcov, že sú schopní stovky sporov o ochranu osobnosti rozhodovať v priebehu jedného roka. Ten, kto nezažil súdny spor o ochranu osobnosti, nemôže o tom kvalifikovane rozprávať. V trestnom zákonodarstve chceme túto vec napraviť. Preto sme sa rozhodli ísť cestou nového trestu, trestu zadosťučinenia a bude závisieť od vás, vážené pani poslankyne, páni poslanci, aby ste tento návrh rekodifikovaného Trestného zákona a tejto časti schválili. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1230" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1230.p1">Ďakujem, pán minister. S faktickou poznámkou sa ešte hlási podpredseda vlády pán Kalman.</seg>
            </u>
            <u xml:id="ParlaMint-SK_1998-06-30-t1m49.u1231" who="#JozefKalman.1951" ana="#regular">
               <seg xml:id="ParlaMint-SK_1998-06-30-t1m49.u1231.p1">Vážený pán predseda, vážená Národná rada, keď som v utorok robil odpočet úloh, ktoré som realizoval a ktoré realizovala vláda, chcel som okrem iného pri ďakovaní za spoluprácu a ďakovaní za participáciu na úlohách a výsledkoch poďakovať sa aj našej opozícii. Žiaľ, neboli tu, neurobil som to. Chcel som povedať asi toto. Som telom aj dušou športovec a vždy som si svojho súpera vážil a mal som pred ním rešpekt. V mojej práci som takto pristupoval aj k opozícii. S mnohými som spolupracoval, s mnohými som spolupracoval dobre, s niektorými som sa nestretol, nespolupracoval. Ale mám dojem, že aj po dnešnom rokovaní a ich absolútnom negovaní našej práce budem asi tento pohľad meniť. Nie je predsa logické, nie je predsa možné, že na jednej strane nám vytýkate, že sme vám predložili obrovské "bichle" podkladov o výsledkoch našej práce, a zároveň jedným dychom poviete, že sme nespravili nič. Je to zlý pocit a neviem, čo si mám o tom myslieť. Skutočne som predpokladal, že tak, ako tu už bolo povedané, budeme hovoriť konštruktívne. Predpokladal som, že sa aj otvorene povie, čo sme nesplnili, pretože je logické, že nie všetko sa dá splniť. Je logické, že štvorročný vývoj prinesie určité zmeny, korektúry a potreby riešiť problémy nejako inak. Ale nestalo sa tak. Je absolútne nelogické pripisovať aj to, čo nemá súvis ani s históriou, ani s časovým prostredím alebo obdobím. Dámy a páni, táto vláda je zodpovedná aj za to, čo sa tu dialo podľa niektorých počas povestnej novembrovej noci, ako to nazývajú. Nehnevajte sa, ja ako člen vlády neberiem zodpovednosť za to, čo sa urobilo v parlamente, lebo som sa vtedy na vás pozeral v papučiach doma a ešte som ani nevedel, že budem vo vláde. Ale dnes mi niekto chce nahovoriť, že som zodpovedný za to, čo sa tu robilo. Nechcem sa zmieňovať o mnohých politických kritériách, ktoré sú nám vytýkané, o tom budem hovoriť v ďalšom vystúpení v súvislosti s európskou integráciou. Dovoľte mi, aby som zareagoval na jednu vec. Pán Dzurinda veľmi tvrdo napadol otázku nášho sociálneho partnerstva, našej tripartity, nášho tripartizmu. Dámy a páni, ak by sme ani nepozerali na podklady, ktoré sme vám dali, odvolám sa na mnohé konštatovania iných odborových predákov. Pán Roman Kováč sa teraz na mňa pozerá, zbystril pozornosť. Veľmi dobre pozná Richarda Falbra, nášho spoločného priateľa, ktorý povedal, keby sme mali aspoň takú úroveň, akú máte vy, v Čechách. A to isté sa týka aj iných krajín. Je pravda, že sociálny dialóg na úrovni tripartity v pyramíde bol narušený, ale, dámy a páni, bol narušený tým, že odišla jedna časť tejto tripartity a ďalšie dve nemajú možnosť vrátiť sa na rokovanie. Stále zdôrazňujem, že úspech tripartity je úspechom všetkých troch strán. Neúspech tripartity je neúspechom všetkých troch strán. Tak ak predsa len pripustím možnosť, že prerušenie je neúspech, tak minimálne všetkých troch strán a nielen vlády. Dovolím si tvrdiť, že nikdy predtým vláda nepristupovala tak seriózne k sociálnym partnerom ako v súčasnom období a v tomto štvorročnom období. Roman, ty veľmi dobre vieš, že sa menili generálne dohody, že sa korigovali generálne dohody, že sa neplnila značná časť úloh z generálnej dohody a všetci vieme aj to, že naše posledné hodnotenia boli také, že dve-tri úlohy sa nesplnili, v ktorých z časového hľadiska vývoja vo vzťahu k tomu, čo sme si stanovili programovým vyhlásením vlády, nastala zmena. Dovolím si tvrdiť, že sme rozšírili tripartizmus na iné oblasti - poisťovne, regióny, vytvorili sa malé rezortné tripartity. Napriek tomu niekto tento úspech alebo tieto výsledky, aby som nehovoril o úspechu, jednoznačne spochybňuje. Pýtam sa, čo sme mali ešte spraviť. V súčasnosti je dokonca pripravený zákon, po ktorom sa stále volalo a pripravovalo ho naše ministerstvo práce, sociálnych vecí a rodiny. A vlastne na tomto príklade som chcel jasne dokumentovať, že mnohí ministri predo mnou vyvrátili to, čo hovoril pán Nagy alebo niektorí ďalší poslanci. Na tomto príklade som chcel poukázať, že sa skutočne vedome zavádza a máme dojem alebo chceme vytvoriť za každú cenu dojem, len aby sme hovorili, len aby sme niečo povedali a za každú cenu túto vládu alebo niektorých členov, ktorí si plnia úlohy vo vláde, nejakým spôsobom v podstate zlikvidovali alebo ich jednoznačne vypískali z pohľadu toho, že nespravili nič. To nie je konštrukcia, to nie je konštruktívny prístup, to nie je hodnotenie. Myslím si, že by sme to mali riešiť iným spôsobom. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1232" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1232.p1">Ďakujem, pán podpredseda. Pán minister Hudec.</seg>
            </u>
            <u xml:id="ParlaMint-SK_1998-06-30-t1m49.u1233" who="#IvanHudec.1947" ana="#regular">
               <seg xml:id="ParlaMint-SK_1998-06-30-t1m49.u1233.p1">Vážený pán predseda Národnej rady Slovenskej republiky, pani poslankyne, páni poslanci, milí hostia, veľmi sa ospravedlňujem, že som sa opäť prihlásil o slovo, ale, žiaľbohu, každý z doterajších rečníkov, ktorí sa prihlásili do poradia, sa istým spôsobom dotkli rezortu kultúry a vytýkali čosi, čo sa nedá inak nazvať len vymyslenou záležitosťou alebo hľadaním zámienky na to, aby sa niečo spochybnilo. Pán Dzurinda tvrdí, že vláda Slovenskej republiky zaútočila na špičkových umelcov a dobre, že nie minister kultúry. V poriadku, beriem to, že minister kultúry zaútočil na špičkových umelcov a spôsobil iste aj veľkú traumu tejto spoločnosti, a to je rozdelenie tejto spoločnosti. Vážené pani poslankyne, páni poslanci, túto spoločnosť rozčesol niekto iný. Táto spoločnosť sa začala tvrdo deliť vtedy, keď sa začalo diskutovať o Deklarácii o zvrchovanosti Slovenskej republiky, keď sa začalo hovoriť o tom, že môže byť konštituovaná Slovenská republika, keď začali tvrdé diskusie v rozličných občianskych združeniach a politických stranách. Tam sa začalo rozčesnutie tejto spoločnosti. A nehnevajte sa na mňa, to šťastie, aké mali povedzme Chorváti, že sa nenašla taká skupina tridsiatich strieborniakových, ktorí by boli robili všetko proti svojej vlasti, že sa nenašli takí ľudia iných národov, ktoré tiež boli v ťažkom skúšobnom období, akí boli povedzme na Ukrajine, alebo že sa takí nenašli v Poľsku, Maďarsku alebo v Čechách, to je ich obrovské šťastie. Žiaľbohu, slovenský národ také šťastie nemal a nemá. Slovenská vláda, ani minister kultúry na nikoho nezaútočil. Dobre si pamätám, myslím si, že to bola skôr obrana národných záujmov, a nie útok a ak ma vôbec pamäť neklame, tak nie minister kultúry zaútočil na Ministerstvo kultúry Slovenskej republiky, ale boli to tí tzv. vznešení umelci. Ďakujem za slovo.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1234" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1234.p1">Ďakujem. Pán minister Jasovský požiadal o slovo.</seg>
            </u>
            <u xml:id="ParlaMint-SK_1998-06-30-t1m49.u1235" who="#JánJasovský.1949" ana="#chair">
               <seg xml:id="ParlaMint-SK_1998-06-30-t1m49.u1235.p1">Vážený pán predseda Národnej rady, vážené pani poslankyne, páni poslanci, myslím si, že pokiaľ hovoríme v argumentoch, treba používať argumenty, treba používať čísla, ktoré sú zoradené v určitom kontexte. Áno, je pravda, že došlo k zmene ceny jedného impulzu v telekomunikáciách vplyvom zavedenia dane z pridanej hodnoty, ale potom treba ešte povedať aj a, b a c k tomuto problému. To po a znamená, že došlo aj k preskupeniu tzv. miestnych telefónnych obvodov, uzlových telefónnych obvodov a tranzitných telefónnych obvodov, to znamená, že dnes občan dokonca z jedného miestneho do druhého miestneho telefónneho obvodu telefonuje lacnejšie, než telefonoval predtým. Po b) je to otázka, že došlo k zavedeniu tzv. slabej a silnej telefónnej prevádzky, kde je možné vybrať si, v ktorom čase a v ktorom časovom pásme budem telefón používať. A treba povedať tiež po c), že došlo k zlacneniu v medzinárodnej telefónnej prevádzke až o jednu šestinu. Chcel by som tiež ubezpečiť váženú Národnú radu, že nie je pravda, že štátne podniky SAD sú pred krachom. Treba si vziať výsledky za 1. štvrťrok 1998, keďže 1. štvrťrok je najťažší v hospodárení SAD, pretože treba zaplatiť všetky daňové odvody, dane z používania motorového vozidla, cestnú daň a ďalšie. Ale treba si všimnúť, že väčšina štátnych podnikov SAD hospodári so ziskom a hospodári dokonca tak, že prestala likvidovať prevoz pracujúcich do koncových obcí, a dokonca štátne podniky SAD začali nakupovať autobusy z domácej produkcie, pričom v najbližších mesiacoch dôjde k obnove autobusového parku vo výške 150 kusov. Treba povedať tiež to, že na budúci rok domáci výrobcovia majú pripravenú výrobu 600 - 800 autobusov v cene 2,6 milióna korún, a treba povedať aj to, že pokiaľ by na Slovensko neboli dovážané do organizácií, kde nevládne štát, autobusy nie z maďarskej výroby za 6 miliónov korún, ale slovenské z domácej výroby za 2,6 korún, mohla byť obnova autobusov riešená iným spôsobom. Toľko, myslím si, že bolo potrebné dodať k predchádzajúcemu vystúpeniu. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1236" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1236.p1">Ďakujem, pán minister. Ešte požiadal o slovo pán minister Tkáč.</seg>
            </u>
            <u xml:id="ParlaMint-SK_1998-06-30-t1m49.u1237" who="#VojtechTkáč.1949" ana="#regular">
               <seg xml:id="ParlaMint-SK_1998-06-30-t1m49.u1237.p1">Vážený pán predseda, vážená Národná rada, je mi úprimne ľúto, že nie je priamy prenos televízie, pretože sa domnievam, že reakcie členov vlády sú na inej úrovni, ako sú zlovestné útoky opozície voči hodnoteniu plnenia programového vyhlásenia vlády. Chcem spomenúť dve veci, ktoré sa už odzrkadlili aj vo vystúpeniach, vrátane lídra SDK, či ako sa volajú, pána Dzurindu, ktorý zakadil a ušiel zrejme do súkromnej televízie. Toto nie je korektné. Keď sme vystupovali, neboli ste tu. A teraz tu niekto zasmradí, ujde a my máme reagovať, aby nezostalo slovo nedopovedané. Ak je toto korektná politika, tak sa mi to vôbec nepáči. Chcel by som hovoriť niekoľkými slovami o mzdách a verím, že aj zástupca Konfederácie odborových zväzov, ktorý hore starostlivo zapisuje v prospech SDĽ, bude informovať svojich bosov o mzdách tak, ako tu boli vypovedané moje slová. Vážení, tejto krajine hrozí jeden obrovský škandál, ak čítam volebný program SDK, a to nielen k Sociálnej poisťovni, ktorú chcú čím skôr čerstvo zlikvidovať, v závere vystúpenia sa k tomu dostanem. Ale ak toto je možné v tejto krajine, tak sa prvý postavím na čelo generálneho štrajku odborárov proti tejto opozícii. Počúvajte, čo tu odznelo. Vraj vláda zodpovedá za mzdový vývoj v tejto krajine, pretože sú tu také a také mzdy. My sme vypracovali správu o sociálnej situácii obyvateľstva za rok 1997. Často sa k nej vraciam, pretože je to odpočet sociálneho statusu Slovenska od roku 1989 vrátane toho, prečo sa môže slovenská sociálna karta pokojne označiť ako jeden z dôvodov na spravodlivé rozdelenie federácie a ako argument, že je škoda, že sa tak nestalo skôr. Sú tu poslanci aj členovia vlády, ktorí v tom čase boli vo vláde, ktorí hlasovali a prijali veľmi múdry režim aj po tvrdých súbojoch v odboroch, aj na úrovni federálnej tripartity, a to je zákon o mzde. Prosím vás, od 16. januára 1992 platí veľmi moderný funkčný zákon o mzde. Od 16. januára 1992. Všetky vlády, ktoré boli, nemôžu zodpovedať za úroveň mzdového vývoja v tejto krajine, ak len trochu poznáte abecedu trhovej ekonomiky. Za výšku miezd zodpovedá kolektívne tarifné vyjednávanie spolu so zákonom o kolektívnom vyjednávaní a úlohy vlády, ministerstiev sú v podstate absolútne vo výrobnej sfére, chvalabohu, demonopolizované. V tejto súvislosti chcem povedať a zopakovať údaj pre tých, ktorí si nenašli čas počas vystúpenia členov vlády, že by som chcel pána Dzurindu upozorniť, určite si to vymonitoruje, aj keď teraz kdesi vystrkuje páví chvost pred novinármi, predpokladám, že v roku 1991 - a vieme, kto vtedy bol vo vláde, kto vtedy z vlády musel odísť a kto v nej zostal - oproti roku 1989 došlo k 72,5-bodovému nárastu indexu životných nákladov a reálna mzda v roku 1991 poklesla oproti roku 1989 o 30,4 bodu. Už je notoricky známe, že životné náklady stúpli až o 300 % a nezamestnanosť v roku 1991 stúpla na 301 000 nezamestnaných za deväť mesiacov. V tejto súvislosti existujú o tom reálne štatistiky, a to nie je len vďaka tejto vláde, ale najmä vďaka triezvemu tarifnému kolektívnemu vyjednávaniu - to si povedzme otvorene - medzi odborármi, najmä odborovými zväzmi, lebo vďaka Bohu súčasné nekompetentné vedenie konfederácie nevyjednáva, vyjednávajú veľmi kompetentné a seriózne odborové zväzy. V tomto zmysle priemerná nominálna mzda v roku 1997 dosiahla rast 13,1 % oproti roku 1996 a v porovnaní s rokom 1992 reálna mzda v roku 1997 vzrástla o 17,9 %. Máme správu o sociálnej situácii obyvateľstva za rok 1997. Preboha, pozri si, a vyzývam aj pána Dzurindu, tabuľku číslo 15, kde je hodnotenie vývoja niektorých ukazovateľov v porovnaní s vybranými štátmi od roku 1995. Chráň nás Boh od ekonomickej aj mzdovej situácie v Maďarsku a v Čechách, ak tu teraz vykladá, za koľko sa ide kúpiť mlieko. Priemerná mesačná nominálna mzda, aj reálna mzda, v rokoch 1995 - 1996 a 1997, za tri roky je porovnateľná medzi Slovenskom a ostatnými krajinami, a to je údaj štatistickej ročenky CEFTA, teda nie je to vymyslená tabuľka. Na Slovensku v porovnaní rokov 1995, 1996 a 1997 rástla reálna mzda, keď obdobie predchádzajúceho roka bolo 100 %, v roku 1995 na 104,4, v roku 1996 na 107,2, v roku 1997 na 107,6. V Českej republike 108, 108, 104, v Maďarsku 87, 94, 104, v Poľsku 103, 106, 107, v Slovinsku 104, 104, 103. Dávam túto tabuľku k dispozícii, aj aparát ministerstva práce, a pokiaľ niekto ekonomicky nerozumie reálnej mzde, tak nech netára hlúposti. Dovoľte mi jednu poznámku, veľmi vážnu z hľadiska dôchodkov, pretože sme počuli katastrofické scenáre. Chcel by som v tejto súvislosti vyzvať poslancov, ak budete ďalej rokovať o referende, a prepočítaval som si, o aké miliardy sa hrá vo voľbách tohto roku, že ide o nie malé guľôčky a že v tejto súvislosti starostlivosť o plyn, energiu, elektrinu, o strategické podniky je smiešna vec oproti tomu, čo sa tu chystá. Ide o sociálnu lúpež storočia, ak by som mal byť pánom Volfom. V tejto súvislosti vo volebnom programe SDK sa píše: "Pre budúce generácie dôchodcov chceme prehodnotiť a zmeniť doterajší spôsob priebežného financovania na financovanie fondové, ktoré s menšími vkladmi prináša v ich zhodnotení väčšie výnosy." Ejha, keď som si to čítal, zbystril som pozornosť, a potom som urobil jednu zásadnú chybu, že som si prečítal týždenník nenávistných Domino fórum v sobotu, a čítajme ďalej, čo sa tu píše: "Z tlačovej besedy s pánom Dzurindom, lídrom SDK. SDK chce privatizovať banky a vpustiť do nich zahraničný kapitál." Však už to s SDĽ včera písali. "SDK presadzuje zmenu dnešného neefektívneho dôchodkového systému cestou poistných fondov, čo je celosvetový trend, ktorý má priniesť" - v Chile už priniesol - "nielen reálne zvýšenie dôchodkov, ale aj rast sporivosti, a teda zlepšenie úverových možností pre podnikateľov." A to som už zbystril pozornosť. Vytiahol som si fixku a teraz si to poďme dešifrovať. Áno, platy pôjdu o 100 % hore. Pán zástupca Konfederácie odborových zväzov, ako to chceme dosiahnuť? Zrušíme tarifné kolektívne vyjednávanie? Politické strany? Zavedieme celoštátne plánovité riadenie mzdových sústav? Centrálne direktívne riadenie ekonomiky? Zavedieme socialistické alebo kapitalistické plánovanie pod vedením KDH za svetlé ciele? Akým spôsobom chcete zvýšiť o 100 % mzdy a platy, ak nechcete zrušiť tarifné vyjednávanie? Alebo vstúpite do odborov, či dáte predsedu odborových zväzov na voliteľné kandidátky? Akým spôsobom to chcete garantovať? Kto bude vyjednávať v tejto oblasti so zamestnávateľmi? Ako chcete zlikvidovať Sociálnu poisťovňu, ktorá má už dnes obrat 90 mld. korún? Chcete zaviesť čílsku cestu? Váš redaktor z Domina fórumu to v sobotu jasne dešifroval po tlačovej konferencii pána Dzurindu. Koho tu opíjate rožkom? Akým spôsobom chcete robiť sociálnu transformáciu, ak chcete likvidovať inštitúcie, ktoré dnes garantujú tripartizmus, garantujú reálne hodnoty zvyšovania dôchodkov? A keď ste porovnali mlieko v Maďarsku a Poľsku, akým spôsobom poznáte situáciu zadlženosti dôchodkových fondov a dôchodkových kás v Maďarsku a v Českej republike? Akým spôsobom budete hodnotiť prvé kroky maďarskej vlády, ktorá bola 20 minút pri moci a zrušila sociálne zabezpečovacie dôchodkové inštitúcie v Maďarsku, pretože sú v tvrdom deficite? Toto je vaša sociálna politika? Toto je hrozba pre našu krajinu a strach o slovenský plynárenský priemysel, energetiku je oveľa menší. My sme už odrazili jeden lobistický útok, keď národná poisťovňa mala byť rozkradnutá na zištné ciele. Preboha, nech sa spamätá slovenský občan! Ďakujem vám za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1238" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1238.p1">Ďakujem pekne. Ešte sa hlási pán minister Zlocha.</seg>
            </u>
            <u xml:id="ParlaMint-SK_1998-06-30-t1m49.u1239" who="#JozefZlocha.1940" ana="#regular">
               <seg xml:id="ParlaMint-SK_1998-06-30-t1m49.u1239.p1">Vážený pán predseda Národnej rady, vážená Národná rada, dostal som sa do takej dosť zaujímavej situácie. Zatiaľ nikto z opozície rezort životného prostredia, teda rezort, ktorý vediem, nekritizoval. Teraz neviem, či mám byť na to hrdý, alebo mám byť urazený. Musím ale povedať, že sa cítim trošku urazený, pretože som členom vlády, robíme odpočet úloh a, samozrejme, mnohé veci, ktoré sa tu spomínajú, sú celkom v rozpore s realitou, aká je. Viacerí sa vychvaľujete, čo všetko ste dosiahli, samozrejme, opozícia. My podľa vás robíme všetko zle. A dokonca my sme robili úmyselne všetko zle a vy ste zasa, naopak, robili všetko dobre. Vôbec to nie je pravda! Po odchode vlády v roku 1994 ste pol roka žili z materiálov, ktoré sme urobili my. Ešte po polroku som sa dostal k materiálu, ktorý ste prerokúvali vo vašej vláde, na ktorom ste nestačili vymeniť ani košieľku, nieto, aby ste menili text. Takže nevychvaľujte sa svojimi výsledkami, to bola práca rezortov, a nielen nášho rezortu. Pokiaľ ide o výsledky, samozrejme, mimoriadnu pozornosť sme venovali a venujeme legislatíve. Pani podpredsedníčka konštatovala, že rezort životného prostredia a aj viaceré iné rezorty majú legislatívu na vysokej úrovni. Koniec koncov možno o tom viete, možno neviete, pri každom návrhu zákona, ktorý sa prerokúva, musí byť doložka kompatibilnosti s legislatívou Európskej únie. Inak sa ten materiál vracia nazad. Ak teda spochybňujete to, čo robíme, spochybňujete, vážení páni, aj to, kde chcete ísť, Európsku úniu, pretože oni naše výsledky, našu prácu hodnotia dobre. <vocal type="noise"><desc>Hlas z pléna.</desc></vocal> To nie je chvála, pán poslanec. Naše zákony, ktoré sú v oblasti životného prostredia, sú zhodné na 80 % s legislatívou Európskej únie. Toto hodnotenie nevychádza z našich úvah, ale vychádza z hodnotenia Regionálneho environmentálneho centra v Budapešti, ktoré robilo hodnotenie legislatívy všetkých asociovaných krajín. Môžem vám povedať aj to, že ministerstvo životného prostredia už 5. a 6. decembra 1997 splnilo podmienky výboru OECD. Viem, že na veľmi dobrej úrovni je aj rezort práce, sociálnych vecí a rodiny. Ak by ste, vážení páni, boli v tom deväťmesačnom pôsobení urobili dačo viac, tak skutočne už by sme v OECD alebo v niektorých ďalších inštitúciách boli. Zbabrali ste toho dosť, vykašľali ste sa na mnohé veci. A potom, samozrejme, medzitým ťažko dobiehať, hlavne dalo by sa povedať, keď sa splnili kvóty, pretože Českú republiku, Poľskú republiku, Maďarsko a nakoniec Kóreu prijali. Ale môžem vás ubezpečiť, že v problematike ochrany a tvorby životného prostredia nie sú na tom ani zďaleka lepšie, ako sme my, či je to v legislatíve, či je to v skutočných výsledkoch, ktoré sme na Slovensku dosiahli. Toto dosiahla naša vláda a osobne môžem povedať, že som na to hrdý. Pán poslanec Dzurinda vyslovil obavy, že sa pomaly budeme báť chodiť medzi ľudí a že sa s nimi nebude dať diskutovať. Určite, s demagogickými vyhláseniami je ťažko možné diskutovať. Na žiadnom mítingu nevyskakujem a nevyhrážam sa, že ľudí dáme zatvárať. Vy to robíte, páni z opozície. Určite, ak si chcete tým získať voličov, v poriadku. Ale pamätám sa na volebné kampane z rokov 1992, 1994. Ak si myslíte, že premiér Mečiar alebo predseda hnutia sa bude báť ísť pred ľudí, tak sa veľmi mýlite, vážení páni. Poznám prípady, keď Mečiar prišiel do Revúcej trošku neskoršie ako pán akademik Čič a nakoniec potom kandidát na prezidenta pán Michal Kováč, keďže Mečiar v Revúcej sa nedostal ani ďalej než na námestie, tak dokonca celá miestnosť, kde boli dvaja slávni ľudia, sa vyprázdnila a všetci ľudia vyšli von. Mám obavy, nie obavy, som o tom presvedčený, ak zhodou okolností budeme mať mítingy v rôznych mestách vy a my, opozícia a my, tak ľudia budú z vašich sál utekať tam, kde bude náš premiér. O tom vás ubezpečujem. Chodím prinajmenšom toľko medzi ľudí ako vy. Možno aj viac. A nestretávam sa ani s nepriateľstvom, ani s nejakými vyhrážkami, alebo s niečím iným. Ľudia skôr upozorňujú na nebezpečenstvo, ktoré hrozí práve z vašej strany. Veľmi ma zarazilo, keď pán poslanec Kanis hovoril, že sme všetkého schopní a tam, kde sme rozhodovali o tom, že niekto niečo bude robiť, teda v rámci privatizácie.... <vocal type="noise"><desc>Hlasy z pléna.</desc></vocal> Nie, môžem si to prečítať, pán poslanec hovoril asi toto: "Nedali sme príležitosť schopným a pracovitým, ale tým, ktorí sú schopní všetkého." Je to takto? Takže to nie je vytrhnuté z textu, ja som si to takto zapísal a nakoniec je to v súlade s tým, že my sme neschopní a vy ste schopní! Ale ja si dovolím spýtať sa, čo ste vy robili, teda SDĽ a vaša rodná strana, ktorá vás odkojila, za tých 50 rokov. My sme počas štyroch rokov, to vás ubezpečujem, urobili oveľa viac, ako ste urobili vy za tých 50 rokov. Toto môžem povedať. <vocal type="noise"><desc>Ruch a hlasy v sále.</desc></vocal> Urobili sme toho určite oveľa viac, pretože toho "svinstva" je na Slovensku strašne veľa. Skutočne, keď to zoberiem len v oblasti životného prostredia, environmentálne dlhy máme 130 mld. korún. Prečo ste nerobili skládky odpadov? Prečo ste nerobili na vidieku vodovody? Prečo ste nerobili kanalizácie? V roku 1992 sme mali na Slovensku jednu skládku. Nič viac. A potom prišli ďalšie obdobia, keď bola vyložene snaha rozvracať túto republiku. Myslíte si, že bolo jednoduché všetko napraviť a dať do poriadku? Určite boli problémy z rozdelenia federácie. Rozdelili sme, ale ťažko sa pracovalo a dosiahli sa dobré výsledky. Bol by som teraz veľmi zvedavý, keď hovoríte, že sme dali do rúk majetok tým, ktorí sú všetkého schopní, či sa ozve napríklad manažment zo Slovnaftu Bratislava, z Matadoru Púchov, zo Slovakofarmy Hlohovec, z Dusla Šaľa alebo z Chemosvitu Svit, alebo z ďalších fabrík. Osobne si myslím, že sú to manažmenty na mimoriadne vysokej úrovni, ktoré dotiahli podniky skutočne na takú úroveň, že nám môže svet závidieť. Keď si zoberiem len Slovnaft Bratislava, kde vyrábajú bezolovnatý benzín od roku 1995, naftu s obsahom síry 0,02 % od minulého roku - a za tieto podniky sa máme hanbiť? Na vašom mieste by som bol na ne hrdý! To boli všetci, alebo väčšina z nich boli aj príslušníci strany a vy ich teraz zhadzujete. <vocal type="noise"><desc>Hlas z pléna.</desc></vocal> Nediskutujem sám so sebou, pán poslanec, hovorím to, čo ste hovorili vy. Ale nakoniec, čo možno čakať od ľudí, ktorí kádrovali, preverovali, ale pre istotu chodili aj do kostola sa pomodliť, aby neboli nejaké problémy. <kinesic type="applause"><desc>Potlesk.</desc></kinesic> Potom sa nečudujem, že tu máme toľko pokrytectva, koľko je. Skutočne, nepočul som slovo od opozície, ani od vás, ani od druhej časti opozície, že sme urobili niečo dobré. Ale vy sa nikdy nebudete môcť, vážení, pochváliť tým, že ste rozdelili federáciu. Urobili sme to my! Všetky ďalšie kroky, ktoré boli, takisto. Teda nespochybňujte, pretože ak by ste čo len trochu pomáhali, ak by ste boli robili trošku pozitívnu politiku v zahraničí, tak určite sme s ničím nemuseli mať problém. Osobne som presvedčený o tom, že sa do euroatlantických štruktúr dostaneme. Ale dostaneme sa tam ako hrdí občania Slovenskej republiky, ako hrdý samostatný, suverénny štát, a nie ako nejakí bedári na kolenách alebo tak, že ich tam dokonca niekto donesie na nosidlách, ako si to zrejme prajete vy. Teraz bolo na Slovensku veľké cvičenie leteckých síl. Vysoko hodnotili práve úroveň našich letcov. Minulý rok bolo veľké cvičenie v Nórsku. Najlepšie boli hodnotení naši vojaci. Teda oveľa horšie je hodnotená armáda Českej republiky a armáda Maďarska. Letci Poľskej republiky mali problémy s tým, aby vôbec naštartovali svoje lietadlá na cvičení NATO. Čo potom hovoríte, že robíme niečo zlé? Skutočne, za štyri roky sa toho dalo urobiť veľa. Netvrdím a nikdy som netvrdil, že sme urobili všetko, ale urobili sme toho dosť. A v každom prípade by sme si zaslúžili aj to, aby sa nejaké výsledky, ktoré sú, ktoré sa dosiahli, nejakým spôsobom ocenili. Veď vy vidíte skutočne len to najhoršie. Vraj kádrujeme. A čo ste urobili vy potom, ako sme odišli z vlády? Prvý krok, ktorý ste urobili, bolo, že ste odvolali 20 prednostov úradov, ktorí boli natoľko drzí, že si dovolili podpísať sa pod list prezidentovi. Bolo ich 20. <vocal type="noise"><desc>Hlasy z pléna.</desc></vocal> Hovorím to len ako príklad. A nakoniec v Starej Ľubovni, pán poslanec, čakali skoro pol roka alebo niekoľko mesiacov, kým ste si tam presadili svojho delegáta, aby taký bol. Tak nám nevyčítajte, robili ste to aj vy. A samozrejme, ak chceme robiť nejakú politiku, tak musíme mať v štátnej správe ľudí, ktorí tú politiku sú schopní a ochotní robiť, a nie ju sabotovať. Hovoríte o tom, že sme izolovaní. Vážení páni, to vôbec nie je pravda. Toľko informácií ste dali do zahraničia o tom, akí sme neschopní, aký je to zlý štát, nedemokratický, a hlavne, že na čele stojí tyran Mečiar. A teraz na Západe sa nás tí ľudia priamo vypytujú, ako je to možné, keď je to takto, dostali sme takéto informácie a teraz máte dobré ekonomické výsledky. Ako je to možné? A my im, samozrejme, teraz dávame odpovede. Nemám problémy s možnosťou cestovať do zahraničia a takisto sa nesťažujem, že by na naše ministerstvo niekto neprišiel. Máme dohody o spolupráci so všetkými krajinami. Samozrejme, ako sa rozvíjajú, aké je tempo spolupráce, to závisí od tej-ktorej krajiny. Napríklad maďarskej delegácii som pri rôznych stretnutiach, keď prišli s tým, že by sme mali vychádzať zo základnej zmluvy a rozpracovať spoluprácu, x-krát hovoril, dobre, príďte a budeme spolupracovať, rozvinieme výraznejšiu spoluprácu, ale tam to skončilo. Budem sa im prosiť? Nebudem! Oni prídu, keď budú chcieť, aby sme spolupracovali. Vynikajúcu spoluprácu máme s Poľskou republikou. No a teraz, pokiaľ ide o to, či sme izolovaní, alebo nie. Naše ministerstvo prakticky podpísalo všetky medzinárodné dohody, ktoré sa týkajú životného prostredia, a môžem vás ubezpečiť, že sme vysoko hodnotení podľa výsledkov, ktoré sme dosiahli. Možno niektorí z vás nezaregistrovali, že 4. až 15. mája bola v Bratislave 4. svetová konferencia o biologickej rôznorodosti. Mali sme tu asi 1 500 delegátov zo 144 členských krajín, 7 nečlenských krajín. A čuduj sa svete, bol tam aj námestník generálneho tajomníka OSN. To je pomerne vysoká funkcia, vážení páni, a neprišiel len kvôli mne alebo kvôli životnému prostrediu, ale prišiel na Slovensko, pretože pre nás to bola veľká pocta organizovať takú konferenciu. Dokonca prišiel dvakrát, na otvorenie a na skončenie konferencie. Samozrejme, pozornosť tejto konferencii venoval aj premiér Mečiar, pretože sa zúčastnil na otvorení. Okrem toho zorganizoval výlet delegátov po Dunaji a všetci sa cítili dobre. Určite, Slovenská republika mohla dosiahnuť oveľa viac, ako dosiahla, ale mohla to urobiť len vtedy, keby mala, povedal by som, kritickú opozíciu, opozíciu, ktorá má v podstate tie isté záujmy. Žiaľ, nemá ich. Môžem vás ubezpečiť, páni, možno aj ja raz budem v opozícii, že nikdy sa neznížim k takej činnosti a k takému hodnoteniu, ako to robíte vy, lebo ak sa niečo urobí, tak sa patrí aj povedať a oceniť. Ináč to nemá význam.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1240" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1240.p1">Ďakujem. Páni poslanci, teraz sú na rade faktické poznámky s tým, že pán Smolec dal miesto pánu Slobodníkovi. Takže prosím, pán Smolec bude štvrtý.</seg>
            </u>
            <u xml:id="ParlaMint-SK_1998-06-30-t1m49.u1241" who="#DušanSlobodník.1927" ana="#regular">
               <seg xml:id="ParlaMint-SK_1998-06-30-t1m49.u1241.p1">Ďakujem pekne, pán predseda. Pán neprítomný Dzurinda, ste zhlobený zo zlomyseľností, hlásaných neprávd, zákerností a urážok. To ste predviedli aj dnes. Najprv posmech kvôli kandidátke HZDS, to je zlomyseľnosť, zákernosť. Konštatovanie o Jeľcinovej podpore Mečiara. Alebo neviete, alebo zákerne zamlčujete, že asi po troch dňoch po Mečiarovi zaželal Boris Jeľcin aj kancelárovi Kohlovi víťazstvo vo voľbách. Vyhlásili ste, že predseda Národnej rady Slovenskej republiky klame, keď tvrdí, že grémium Národnej rady Slovenskej republiky neschválilo piatkový scenár vystúpení premiéra a ministrov. Z tých slov, ktoré boli na grémiu, vysvitá, že sa to schválilo, takže ste klamali vy, ale obvinili ste iného. Rozdávate urážky, nazvali ste človeka, ktorému ste intelektuálne nedorástli po kolená, veľmi neslušným slovom. Nemáte kinderstube. V čase minulých volieb ste nazvali poslancov HZDS gaunermi, nedostatok koncepčnosti a rozhľadu nahradzujete urážkami. Teraz, keď hovorili všetci vaši oponenti, povýšenecky ste opustili miestnosť. Keby ste sa zamysleli nad týmito svojimi defektmi, pochopili by ste, že jednoducho nie ste typom slovenského intelektuála, že ste koncentrát zlosti a vyslovene nie slovenský archetyp. Aj preto, alebo práve preto si Slovensko nezískate. A s tým neznabožským okolím v SDK už vôbec nie. A vaše nepravdy? Skloňujete referendum, a pritom nechcete vedieť, že sa zorganizovalo nedemokraticky. Obviňujete vládu z amnestie, ale spomeňte si na míting KDH na Pasienkoch, kde sa našli výbušniny. Vaši agenti napojení na zahraničné služby začali kričať: "SIS je na vine!" A potom prišiel Skošník, prezradil, že výbušninu priniesol pre KDH, a naraz ste o tom prestali hovoriť, lebo sa odhalil model, ktorí ste použili pri všetkých podlostiach. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1242" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1242.p1">Ďakujem. Pán poslanec Baránik.</seg>
            </u>
            <u xml:id="ParlaMint-SK_1998-06-30-t1m49.u1243" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u1243.p1">Ďakujem pekne, pán predseda. Pán poslanec Dzurinda sa zrejme hanbí za svoje táraniny, ktoré predniesol, a preto odišiel preč. Keby si bol pán poslanec Dzurinda prečítal menový vývoj a správu o vývoji republiky, bol by zistil, že to, čo hovoril, je absolútna nepravda, keď tvrdil, že produktivita práce nám rastie pomalšie ako mzdy. Predsa práve v minulom roku došlo k zlomu stavu, ktorý pretrvával niekoľko desaťročí, kde vždy dochádzalo k narušeniu základnej makroekonomickej proporcie v tom zmysle, že produktivita práce sa vyvíjala podstatne pomalšie, ako rástli mzdy. A takýto trend pretrváva aj v prvom kvartáli tohto roku. Ďalej, že privatizéri sú oslobodení od dane. Veď to je tiež jedna nehoráznosť a nezmysel, pretože privatizéri alebo tí, ktorí privatizovali, sú oslobodení len o nezdanenie toho zisku, ktorý sa použije na investície. Keby pán Dzurinda vedel, keď sa dostal k vláde Spojených štátov napríklad prezident Reagan, aké fantastické výhody urobil tým, že poznižoval dane v rôznych oblastiach, aby inicioval technický rozvoj, ktorý potom viedol k tomu, že v Spojených štátoch sa vytvorilo až 20 miliónov pracovných príležitostí. V piatok sme mali návštevu zástupcov Európskej banky pre rozvoj a zástupca tejto banky povedal, že jedine v Slovenskej republike sa podarilo zabezpečiť, že pri plávajúcom kurze máme stabilnú menu. To sa nepodarilo ani jednej z transformujúcich sa krajín. Ak spomínal aulu Univerzity Komenského, že nie sú peniaze, tak som sa zúčastnil na stretnutí predstaviteľov Asociácie zamestnávateľských zväzov so zástupcami vlády a tam jeden z prezidentov vyhlásil, že univerzita má zrejme neschopný manažment, ktorý nevie získať prostriedky, aby...</seg>
            </u>
            <kinesic type="ringing">
               <desc>Ozval sa zvuk časomiery.</desc>
            </kinesic>
            <u xml:id="ParlaMint-SK_1998-06-30-t1m49.u1244" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1244.p1">Ďakujem, pán poslanec. Pán poslanec Lysák.</seg>
            </u>
            <u xml:id="ParlaMint-SK_1998-06-30-t1m49.u1245" who="#LadislavLysák.1933" ana="#regular">
               <seg xml:id="ParlaMint-SK_1998-06-30-t1m49.u1245.p1">Vážený pán predseda, vážená Národná rada, vážená vláda i hostia, veľmi som sa tešil na to, s čím vystúpia predstavitelia klubov opozície. Som veľmi sklamaný. Okrem gulášoviny a insitnej znôšky poloprávd, cigánstva a fráz, bohužiaľ, zaznelo tu málo, a to napriek tomu, že premiér aj ministri, ktorí vystupovali, a podpredsedovia jeho vlády dali doslova množstvo podkladov na to, o čo mohla opozícia oprieť svoje vystúpenia. Preto sa naozaj až nezaslúžene venuje veľká pozornosť tým neprítomným, ktorí vyvolali vlastne túto diskusiu a o to fundovanejšie vyznievajú tieto argumenty. Môžeme byť na to pyšní, pokiaľ ide o koalíciu. Jednu poznámku si neodpustím. Pán Dzurinda hovoril o tom, ako nás obchádza zahraničný kapitál. Áno, predovšetkým miliardy odišli kvôli nepríjemným a dehonestujúcim výrokom opozície a na druhej strane Slováci hospodárili s tým, čo prišlo, tak efektívne, že to išlo prevažne do investícií, a neprejedli sme to ako Maďari. To by si mali zapamätať. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1246" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1246.p1">Pán poslanec Kanis.</seg>
            </u>
            <u xml:id="ParlaMint-SK_1998-06-30-t1m49.u1247" who="#PavolKanis.1948" ana="#regular">
               <seg xml:id="ParlaMint-SK_1998-06-30-t1m49.u1247.p1">Dámy a páni, vystúpenie poslanca Dzurindu ma podnietilo ozrejmiť niektoré veci, ku ktorým sa vyjadril aj podpredseda vlády pán Kozlík. Môj výrok o historickej chybe sa, pán podpredseda, netýkal vstupu do vlády. Vyslovenie nedôvery som hodnotil ako netaktický krok pred parlamentnými voľbami. Považujem to za potrebné napraviť, lebo šírite tento názor, a nie je to tak. Zároveň ma vystúpenie poslanca Dzurindu podnietilo citovať z vystúpenia podpredsedu Kozlíka v januári 1995, citujem: "Vláda dáva svoju kožu na bubon, dáva ju s vedomím týchto rizík a dáva šancu aj opozícii, pokiaľ nedodržíme svoje programové vyhlásenie, dáva šancu roztrhať nás na kusy." Preto by asi bolo dobré, keby ste neboli nervózni, keďže ste viaceré veci z programového vyhlásenia nedodržali. A napokon, pán podpredseda, vy by ste asi nemali hovoriť o vymývaní mozgov niekoho iného, myslím si, že máte s tým skúsenosti vo vlastnom prostredí. Ďakujem vám za pochopenie.</seg>
            </u>
            <u xml:id="ParlaMint-SK_1998-06-30-t1m49.u1248" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1248.p1">Pán poslanec Čarnogurský.</seg>
            </u>
            <u xml:id="ParlaMint-SK_1998-06-30-t1m49.u1249" who="#JánČarnogurský.1944" ana="#regular">
               <seg xml:id="ParlaMint-SK_1998-06-30-t1m49.u1249.p1">Pán predseda, moja otázka na vás znie, či opozícia mala takú možnosť bezprostredne reagovať na vystúpenia členov vlády v piatok a dnes predpoludním pri prednášaní prejavov, akú majú členovia vlády dnes pri reagovaní na vystúpenie zástupcov opozície.</seg>
            </u>
            <u xml:id="ParlaMint-SK_1998-06-30-t1m49.u1250" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1250.p1">Myslím si, že žartujete, pán poslanec. Poznáte rokovací poriadok, a opýtali ste sa len tak. Prečítajte si rokovací poriadok. Kedykoľvek minister požiada o slovo, musí mu predsedajúci dať slovo. Takže vašu otázku beriem ako žart. Pán poslanec Klein.</seg>
            </u>
            <vocal type="noise">
               <desc>Ruch a hlasy z pléna.</desc>
            </vocal>
            <u xml:id="ParlaMint-SK_1998-06-30-t1m49.u1251" who="#JozefKlein.1943" ana="#regular">
               <seg xml:id="ParlaMint-SK_1998-06-30-t1m49.u1251.p1">Ďakujem za slovo, pán predseda. Nemám čas, nemám čas. Uberajú mi čas.</seg>
            </u>
            <u xml:id="ParlaMint-SK_1998-06-30-t1m49.u1252" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1252.p1">Dajte znovu čas pánu poslancovi Kleinovi, celý limit dve minúty.</seg>
            </u>
            <u xml:id="ParlaMint-SK_1998-06-30-t1m49.u1253" who="#JozefKlein.1943" ana="#regular">
               <seg xml:id="ParlaMint-SK_1998-06-30-t1m49.u1253.p1">Vážený pán predseda, vážená vláda, chcem povedať len toľko, že pápež Hadrián zriadil prvú slovenskú cirkevnú provinciu na večné časy a mali by sme sa od toho odvíjať, priať Slovensku úspech, ale musíme sa kriticky alebo nekriticky pozerať na všetky svoje činy. Myslím si, že si musíme povedať, že vláda mala úspechy i neúspechy. Keď sme boli vo Federálnom zhromaždení, na sv. Katarínu v roku 1992 presne o 13.21 až 43 hodine nám dávali čas dva mesiace, tri mesiace, infláciu o 30 %, 50 %, niektorí nemali kompetencie, niektorí nechceli hlasovať, niekto i plakal, a tam sa rozhodovalo o tejto republike. A my musíme tú republiku chrániť a vážiť si ju. Ale bez toho, aby sme chválili alebo hanili, máme aj nejaké nedostatky najmä v poľnohospodárstve a myslím si, že aj ceny chleba, múky, čo sa teraz preferujú, sú volebným ťahom, lebo svetová cena pšenice je 6 919 Sk, naši poľnohospodári ju predávajú za 3 700 Sk, čiže udržujú sociálny zmier. Ten sociálny zmier držíme už od roku 1990 a budeme sa ho snažiť držať ďalej, len aby Slovenská republika prežila. Ale myslím si, že si musíme všetci uvedomiť, že poľnohospodári majú najnižšie platy o vyše 2 500 Sk oproti minimálnemu platu a tam musíme urobiť, ale najmä naši odborári, čo sú na balkóne, musia sa snažiť o to, aby sa to zvýšilo. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1254" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1254.p1">Pán poslanec Kováč.</seg>
            </u>
            <u xml:id="ParlaMint-SK_1998-06-30-t1m49.u1255" who="#RomanKováč.1940" ana="#regular">
               <seg xml:id="ParlaMint-SK_1998-06-30-t1m49.u1255.p1">Vážený pán predseda, na margo rokovania o tomto bode. Raz vyhlasujete, že to nejde podľa rokovacieho poriadku a inokedy, že to ide podľa rokovacieho poriadku. Tak by sme si v tom mali urobiť jasno. Ale nie o tom chcem hovoriť. Ja sa, samozrejme, k plneniu programového vyhlásenia v sociálnej sfére vyslovím, prihlásil som sa so svojím príspevkom osobitne. Ale predsa len mi nedá, aby som nezareagoval na pána ministra, konkrétne na dve veci. Po prvé, čo sa týka reakcie. <vocal type="noise"><desc>Hlas z pléna upozorňujúci, aby poslanec reagoval na poslanca Dzurindu.</desc></vocal> Môžem na pána ministra reagovať, pretože je to jeho vystúpenie, to nie je faktická poznámka. Iste viete, že sa to chápe podľa rokovacieho poriadku. Ale budem hovoriť, aby som nestrácal čas. Teda bolo by dobré, keďže ma pán minister často upozorňuje, aby som si prečítal veci, aby som čítal, aby si on prečítal ten program a pochopí, ako má byť konštruované dôchodkové zabezpečenie, že to nie je tak, ako to cituje on, ako straší slovenskú verejnosť. To je po prvé. Po druhé, položil otázku, chráň nás Boh, ak má vláda vstupovať do mzdovej politiky. Nuž tak vláda do nej vstupuje. Vláda do nej vstupuje, pretože má v rukách legislatívu. Vstupuje stanovením minimálnej mzdy, vstupuje stanovením minimálnych mzdových taríf, vstupuje daňovou politikou, vstupuje proexportnými opatreniami pre podnikateľov, vstupuje tým, že ovplyvňuje trh cez Fond trhovej regulácie. Mohol by som teraz predniesť celú sériu možností, aké má vláda na to, aby ovplyvnila mzdový vývoj. A nakoniec, vláda Slovenskej republiky urobila niekoľko opatrení, ktorými vstúpila do mzdovej politiky. Máte ich tu, pán minister, vymenované na strane 27, resp. 28 - 29. Ale vstúpili ste napríklad do podnikateľskej sféry tým, že ste zaviedli reguláciu miezd. To je vstup do mzdovej politiky z vládnej strany. Tak sa netvárte, že neviete o tom, že vaša vláda do mzdovej politiky nevstúpila, keď sám o nich hovoríte práve na týchto dvoch stranách.</seg>
            </u>
            <kinesic type="ringing">
               <desc>Ozval sa zvuk časomiery.</desc>
            </kinesic>
            <u xml:id="ParlaMint-SK_1998-06-30-t1m49.u1256" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1256.p1">Ďakujem. Pán poslanec, dobre viete, prečo som povedal, čo nie je podľa rokovacieho poriadku a čo je priebeh rokovania, je podľa rokovacieho poriadku. Však sme o tom hovorili. Pán minister, nech sa páči.</seg>
            </u>
            <u xml:id="ParlaMint-SK_1998-06-30-t1m49.u1257" who="#VojtechTkáč.1949" ana="#regular">
               <seg xml:id="ParlaMint-SK_1998-06-30-t1m49.u1257.p1">Škoda, že som nemal čas to povedať ráno v televízii, lebo pán predseda Národnej rady ma vyklepal. Ale teraz to zopakujem. Prosím vás, na strane 43 volebného programu sa hovorí, že pre budúce generácie, dôchodcov chceme prehodnotiť a zmeniť doterajší spôsob priebežného financovania na financovanie fondové, ktoré by s menšími vkladmi prinášali zhodnotenie, väčšie výnosy. Váš vodca povedal na tlačovej konferencii - tu je Domino fórum, článok sa volá Najmenším zlom k najväčšiemu dobru? - a hovorí sa tu po ustanovujúcom kongrese Slovenskej demokratickej koalície. Tu je formulácia tohto článku, okrem, samozrejme, antimečiarizmu, že SDK sa nemýli, jasne čitateľný protimečiarovský charakter <note>na rozdiel od SOP či SDĽ</note> preto nie je slabinou, ale výraznou prednosťou jej vzniku. A v tejto súvislosti je tu komentár k 135-stranovému volebnému programu v rámci SDK, vrátane citácie pána Dzurindu. A píše sa v tejto súvislosti, že napríklad: "Veľmi racionálne hodnotenie ekonomickej situácie a kritika rozpínavej rozpočtovej politiky, štát míňa príliš veľa, kde cítiť rukopis ľudí okolo Ivana Mikloša, sa v programe SDK snúbi s niektorými iracionálnymi sľubmi, ktoré smerujú práve k rozpínaniu rozpočtovej politiky, zrejmý je rukopis ľavicových politikov." Cha-cha, dodávam ja. "V tejto súvislosti sem patria sľuby o masívnom zvyšovaní dôchodkov, o rôznych štátnych príspevkoch, o odškodnení za privatizáciu atď. A v tejto súvislosti z radu veľmi užitočných zámerov, menujme len niektoré." Je tu formulácia o zavedení funkčného zákona o konkurze a vyrovnaní, cenovej deregulácii, decentralizovať celý štát, čím by sa rozhodovanie a dane presunuli z rúk múdreho štátu k reálnym ľudom. "SDK chce smerovať k vyrovnanému rozpočtu, pričom nechce kvôli tomu dane zvyšovať, ale znižovať, pretože verí v silu oslobodeného podnikania. Tu je však obrovský rozpor so spomínanými sociálnymi "ulitbami"." Citujem stále ten článok. Je to úplne normálne, že pred voľbami ten, kto nemá moc, sľubuje, aby ju získal, že zníži dane, zníži poistné, zníži príspevky a zvýši výstupy. To znamená, že nasľubuje, že sa zvýšia dôchodky, tu komunistickým spôsobom sa zvyšujú platy a zníži sa nezamestnanosť, za ktorú vlastne môžu členovia SDK. A v tejto súvislosti ale ten, kto toto sľubuje, sa nesmie diviť, že potom vyhrá voľby, pretože znížením vstupov a zvýšením výstupov môže v podstate jediné, na čo má, siahnuť na správne náklady. A to je všeobecné, to je v každej učebnici, správne náklady, to znamená, nebude na auto, nebude na prevádzku budov, nebude na počítače, lebo toto dám do výstupov. Boli také krajiny a sú. Ale tu sa ďalej píše, a to znovu budem citovať, nie seba, ale to, čo som citoval pred chvíľou, že "SDK presadzuje zmenu dnešného neefektívneho dôchodkového systému cestou poistných fondov, čo je celosvetový trend," - znovu dodám, cha-cha, to už vôbec neplatí - "ktorý má priniesť <note>v Chile už priniesol</note> nielen reálne zvýšenie dôchodkov" - keď ešte systém zabezpečí reálne zvýšenie, tak to je absolútna neznalosť -, "ale aj rast sporivosti, a teda zlepšenie úverových možností pre podnikateľov." Čo znamená inak definovaný tento program? Zlikvidovanie monopolu sociálnej poisťovne, ktorý je absolútne racionálne a úmyselne zorganizovaný, je to rozpad 90 miliárd korún, taký je ročný obrat Sociálnej poisťovne, do pluralitného systému. V Chile dnes funguje 17 súkromných poisťovacích fondov s takzvaným - a ja to nazývam brutálnym - on line systémom, pretože tento systém znamená, že ministerstvo absolútne kontroluje všetky transakcie jednotlivých súkromných fondov. Chcete rozbiť Sociálnu poisťovňu. Je tu záujem a zámer - to mi nikto zatiaľ nevyvráti - 90 miliárd korún rozdeliť pre súkromné fondy, ktoré sa vytvoria z hľadiska príbuznosti k moci, o ktorú sa usilujete, a je to reálne ohrozenie súčasného stavu a rozbehnutej transformácie sociálnej sféry na Slovensku. Na to vám nikto neskočí a možno len "voskové babky", ktorým niektorí kňazi budú prikazovať, koho majú voliť. To sú zásadné veci, po ktorých idete. V tejto súvislosti aj tieto články absolútne odhaľujú podstatu volebného programu a v tejto súvislosti budete mať dostatočnú oponentúru zo strany tých, ktorí dnes zodpovedajú za sociálnu reformu na Slovensku. Chráň Boh Slovensko pred takými sociálmi, akých produkuje Slovenská demokratická koalícia.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1258" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1258.p1">Pán poslanec Smolec.</seg>
            </u>
            <u xml:id="ParlaMint-SK_1998-06-30-t1m49.u1259" who="#JánSmolec.1932" ana="#regular">
               <seg xml:id="ParlaMint-SK_1998-06-30-t1m49.u1259.p1">Ďakujem pekne. Vlastne mnohí povedali to, čo som chcel povedať aj ja, ale predsa si myslím, že tie klamstvá, ktoré povedal pán Dzurinda, treba dať na pravú mieru. Je skutočne šťastie, že televízia nerobí prenos, lebo by ho bola usvedčila z toho, ako pán Dzurinda klame. Napríklad konkrétne tieto veci: Pán Dzurinda obvinil pána premiéra, že nechce diskutovať s novinármi a politikmi. Pán premiér pred dvoma týždňami diskutoval s predsedom Slovenského syndikátu novinárov na televíznej obrazovke. Pán premiér chce diskutovať s každým novinárom, ktorý bude písať objektívne a bude písať pravdu. Pán premiér nechce diskutovať s politikmi a la pán Dzurinda, ktorý ide za svojím politickým cieľom aj tak, že korumpuje slovenských novinárov. Pán premiér odmieta diskutovať s politikom, ktorý má na konte to, že pomáhal okradnúť Slovensko napríklad o 6 námorných lodí a o niekoľko lietadiel Česko- -slovenských aerolínií. Pán premiér má veľkú chybu, že sa vraj nestretol s prezidentom Spojených štátov amerických. Pokiaľ vieme, pán Dzurinda bol v Amerike a tiež sa nestretol s prezidentom Spojených štátov amerických. Ale viete, aká je tragédia? Nestretol sa ani so slovenskými krajanmi. A čože je to za slovenského politika, ktorý sa odmieta stretnúť so slovenskými krajanmi? Ale asi vedel prečo. Slovenskí krajania veľmi dobre vedia, ako sa títo politici správali presne pred šiestimi rokmi, keď sa vyhlasovala zvrchovanosť a myslím si, že im to ešte aj tento týždeň nejako pripomenieme. Myslím si, že...</seg>
            </u>
            <kinesic type="ringing">
               <desc>Ozval sa zvuk časomiery.</desc>
            </kinesic>
            <u xml:id="ParlaMint-SK_1998-06-30-t1m49.u1260" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1260.p1">Pán poslanec Baránik.</seg>
            </u>
            <u xml:id="ParlaMint-SK_1998-06-30-t1m49.u1261" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u1261.p1">Ďakujem pekne. Chcel by som spomenúť, že na stretnutí zamestnávateľských zväzov s vládou prezident chemického priemyslu vyhlásil, že keďže vysoké školy majú prebytok výskumných kapacít a podnikateľská sféra má dostatok zdrojov na financovanie výskumu, ak by si univerzita chcela zarobiť a získať prostriedky na opravu auly, môže získať nie na opravu jednej auly, ale na výstavbu minimálne troch ául. A k problémom, že krachujú sprivatizované podniky, treba povedať, že zatiaľ neskrachoval ani jeden podnik z tých, ktoré boli sprivatizované po roku 1994. Krachujú len tie podniky, ktoré boli sprivatizované v roku 1992.</seg>
            </u>
            <u xml:id="ParlaMint-SK_1998-06-30-t1m49.u1262" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1262.p1">Pán poslanec Kováč ešte raz.</seg>
            </u>
            <u xml:id="ParlaMint-SK_1998-06-30-t1m49.u1263" who="#RomanKováč.1940" ana="#regular">
               <seg xml:id="ParlaMint-SK_1998-06-30-t1m49.u1263.p1">Vážený pán minister práce, sociálnych vecí a rodiny, neviem, aký máte náš program, ale na strane 43 je agrárna politika, tak neviem, čo máte v rukách. Ja mám autentický program Slovenskej demokratickej koalície a sociálna politika sa rozoberá na stranách 60 až 67. Ale, aby som vás ubezpečil, skúste sa posunúť o kúsok ďalej a v kapitole Nástroje, ako to dosiahnuť zistíte, že je nadpis Vyššie dôchodky. A keď si pozriete tento nadpis, tak zistíte, že nepôjdeme cestou plurality súkromných poisťovacích fondov, ale pôjdeme cestou základného priebežne financovaného dôchodku. Skúste sa aj vy naučiť čítať. Myslím si, že vám to výrazným spôsobom zmení názor na politiku, ktorú chce v dôchodkovej oblasti raziť SDK. Ale aby som doplnil, nie je to len môj názor, vy ste predsa predseda správnej rady Sociálnej poisťovne, prečo potom vedúci manažment Sociálnej poisťovne hovorí o tom, že priebežný model financovania dôchodkového poistenia pri demografickom vývoji, aký je na Slovensku, nebude dostatočný a bude ho potrebné zmeniť. Zrejme manažment má iný názor ako predseda správnej rady. Ale v tejto chvíli budem veriť viac manažmentu, lebo si myslím, že má lepšie praktické skúsenosti, ako máte vy, pán minister.</seg>
            </u>
            <u xml:id="ParlaMint-SK_1998-06-30-t1m49.u1264" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1264.p1">Pán minister, nech sa páči.</seg>
            </u>
            <u xml:id="ParlaMint-SK_1998-06-30-t1m49.u1265" who="#VojtechTkáč.1949" ana="#regular">
               <seg xml:id="ParlaMint-SK_1998-06-30-t1m49.u1265.p1">Ďakujem, že som dostal poučenie, ako sa mám učiť čítať. V tejto súvislosti, pán poslanec, ste všeobecne známy tým, že komentujete to, čo ste nečítali. Ale budem citovať niektoré bludy z tohto programu. Sociálna situácia rodín s nezaopatrenými deťmi je zrejmá zo štatistík o prídavkoch na deti. Počúvajte teraz, vážení, to sú perly. "Prídavky na deti dostáva v priemere 83 % rodín, to znamená, že 83 % rodín na Slovensku má príjem nižší ako dvojnásobok životného minima." To sú perly. To sú zdôvodnenia, ktoré skutočne robia z tejto koalície kresťanské zoskupenie. "V navrhovanom zákone o sociálnej pomoci sa zdravotne postihnutí občania dostali do spoločnosti bezdomovcov a občanov spoločensky neprispôsobivých." Pýtam sa cez kresťanské cítenie, čo je v tejto koalícii, toho zlepenca, či bezdomovci a občania spoločensky neprispôsobiví sú prašiví ľudia, ktorých treba zakopať pod čiernu zem. A čo sú to za ľudia? Prečo máme sociálnu pomoc? Sú to prašivci, ktorých treba vyhnať z tejto krajiny? Veď im treba poskytnúť sociálnu pomoc! A čo sú ťažko zdravotne postihnutí občania? Robíme geto z týchto ľudí? Tretia perla: "Príspevky na kompenzáciu zdravotného postihnutia sú nedostatočné." Prosím vás, zákon o sociálnej pomoci od 1. júla zvýšil príspevky na kompenzáciu o 500 %. V tom balamutíte národ. A v tejto súvislosti nie sú rozhodujúce strany, mám to očíslované rukou, ale rozhodujúce sú projekty, ktoré chcete organizovať. Budem prvý, po týchto dňoch už zvolám správnu radu Sociálnej poisťovne, kde budem žiadať spoločný protest proti takémuto postupu a proti tomu, aby sa Sociálna poisťovňa dostala do rúk tam, kde skončilo zdravotné poistenie v roku 1994, kde ste v programovom vyhlásení klamali v dočasnej Moravčíkovej vláde, že sociálna transformácia sa zastavila a vy ste mňa riadili v čase tvorivého prístupu k sociálnej transformácii ako podpredseda vlády. Veď by som sa hanbil zobrať v roku 1994 plat za túto funkciu, ak by som podpísal programové vyhlásenie Moravčíkovej vlády. Nebudete už strašiť, ani ja nikoho nestraším, a potom si vysvetlite u svojho lídra a vodcu, ktorý bol komentovaný v Domine zo soboty tohto čísla. Vy citujete nášho pána predsedu, tak aj ja budem citovať vášho pána predsedu.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1266" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1266.p1">Ďakujem. Pán poslanec Glinský.</seg>
            </u>
            <u xml:id="ParlaMint-SK_1998-06-30-t1m49.u1267" who="#JozefGlinský.1953" ana="#regular">
               <seg xml:id="ParlaMint-SK_1998-06-30-t1m49.u1267.p1">Pán poslanec Dzurinda hovoril v tom zmysle, že je podstatné to, ako činnosť vlády hodnotia občania republiky. Ten "reálny a pravdivý" odpočet, ktorý podal on, podávajú aj médiá manipulujúce s verejnou mienkou. Zrejme dotyční novinári si rovnako uvedomujú, povedzme tí šestnásti, ktorí prijali nezdanené vreckové 10 000 Sk, že podstatné je, ako hodnotia občania. Ale takto rozmýšľajú iba politikári. Štátnici myslia na to, ako ich budú hodnotiť v budúcnosti. Myslia na budúci osud národa, nie na aktuálny. Tým skôr nie na názory médií cudzích záujmov, resp. na názory cudzích politikov. Ak hodnotili v zahraničí v uplynulých rokoch našu ekonomickú transformáciu ako katastrofálnu, v budúcnosti katastrofálnu a podobne, naopak, do neba vyzdvihovali českú ekonomickú transformáciu, najmä "kupónku", robili tak niekoľko rokov, kým to nekrachlo. Keď to skrachovalo, fakticky všetci experti tvrdia niečo opačné, že katastrofálna "socialisticko- -komunistická" a podobne bola česká transformácia, kým slovenská sa ukázala oveľa efektívnejšia. Štátnik nemyslí na to, čo hovoria médiá cudzích záujmov, štátnik myslí na budúci osud krajiny a je jeho povinnosťou chrániť česť a dôstojnosť národa doma a stokrát viac v zahraničí. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1268" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1268.p1">Pán podpredseda Ľupták.</seg>
            </u>
            <u xml:id="ParlaMint-SK_1998-06-30-t1m49.u1269" who="#JánĽupták.1946" ana="#regular">
               <seg xml:id="ParlaMint-SK_1998-06-30-t1m49.u1269.p1">Vážené pani poslankyne, páni poslanci, vypočul som si príspevok pána Dzurindu, ako aj pána Nagya a chcel by som pánom ministrom odporučiť, aby sa zajtra nezúčastnili na tomto rokovaní, aby nepočúvali táranie a mlátenie prázdnej slamy a radšej sa venovali vo vláde užitočnejším veciam. Čo sa týka pána Dzurindu a pána Čarnogurského, že tie alebo tie podniky sa sprivatizovali, nehovorím, že všetko je dobré, ale nech si spomenú, ako sprivatizovali Sabinu Sabinov pán Čarnogurský, ako sprivatizovali Vizo Prešov, ako sprivatizovali ďalšie fabriky, môžem ich menovať, ak chcete. Vážení, a to, že sa bojíte chodiť po Slovensku, no, vás ženú. Už som veľakrát počul, že vás hnali z dediny len preto, že ste nechceli Slovensko, nechceli ste svoju ústavu, ani svoj materinský jazyk ste nechceli uzákoniť. Takých Slovákov treba hnať, občania majú pravdu. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1270" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1270.p1">Nech sa páči, pán minister.</seg>
            </u>
            <u xml:id="ParlaMint-SK_1998-06-30-t1m49.u1271" who="#GustávKrajči.1951" ana="#regular">
               <seg xml:id="ParlaMint-SK_1998-06-30-t1m49.u1271.p1">Vážený pán predseda, vážené pani poslankyne, vážení páni poslanci, pán Ľupták ma vystrašil tým, že nás chce zajtra poslať do vlády, aby sme robili svoje povinnosti, tak mi nedá, aby som nevystúpil k vystúpeniam tzv. alternatívnych politikov na slovenskej politickej scéne. Ide o predstaviteľov Maďarskej koalície a Slovenskej demokratickej koalície. Čo sa týka Maďarskej koalície, treba povedať, že vo vystúpení pána Nagya sa opakovali vždy slová o diskriminácii Slovákov, ktorí sa hlásia k národnostnej menšine maďarskej, o tom, že sú diskriminovaní zo strany slovenskej vlády. Chcel by som povedať, že slovenská vláda to nerobí, ani to nemusí robiť, pretože oni sa sami diskriminujú svojimi predstaviteľmi politickej špičky, ktorí bojujú proti tomu, aby sa maďarské deti na zmiešanom území naučili po slovensky, aby sa mohli dostať na stredné školy mimo svojich regiónov, aby mohli pôsobiť vo verejnom živote, pretože neovládajú slovenský jazyk, a tým sú vlastne diskriminovaní sami. Po druhé, pán Nagy vystúpil vo svojom vystúpení aj ohľadne rómskych rodín, ktoré odišli a migrovali do Anglicka. Treba povedať, že rómske rodiny, ktoré vošli do azylového procesu, dostali rozhodnutie súdu, a nie vlády Veľkej Británie, a vláda sa proti tomuto rozhodnutiu odvolala, pretože uznala, že Slovenská republika nie je krajina, ktorej by bolo potrebné udeľovať politické azyly. Ide teda o sociálnu migráciu a z hľadiska toho aj anglická vláda k nám pristupuje. Svedectvom je aj to, že sa tieto otázky riešia na bilaterálnej úrovni. A keď sme predložili koncepciu vlády Slovenskej republiky, ako chceme riešiť rómsky problém, kde sú rozfázované jednotlivé kroky, anglická vláda upustila od všetkých aktivít, ktoré by išli proti Slovenskej republike. Ale keď už hovoríme o diskriminácii, tak by som odporučil pánom poslancom Maďarskej koalície, aby si prečítali aj článok 34 Ústavy Slovenskej republiky ods. 3, kde sa hovorí, že výkon práv občanov patriacich k národnostným menšinám a etnickým skupinám zaručených v tejto ústave nesmie viesť k ohrozeniu zvrchovanosti a územnej celistvosti Slovenskej republiky a k diskriminácii jej ostatného obyvateľstva. Ako potom nazvať situáciu, ktorá je na juhu Slovenska, a deti, ktoré chcú chodiť do slovenských škôl, musia dochádzať niekoľko desiatok kilometrov, pretože slovenské školy tam nie sú alebo učitelia nevedia po slovensky? Ako potom nazvať situáciu týkajúcu sa diskriminácie slovenského obyvateľstva tým, že pobožnosti v niektorých obciach južného Slovenska prebiehajú len v maďarskom jazyku? A ako sa potom k tomu stavajú občania maďarskej menšiny? Tu treba skutočne zohľadniť článok 34. Pokiaľ ide o vystúpenia pána Dzurindu, keby bola pravda to, čo povedal, tak dnes by sme tu nesedeli takto pokojne, ako sedíme, a "nebavili" by sme sa týmto tónom, ale chodili by sme po uliciach a stretávali by sme dennodenne žobrákov. Niekoľkokrát som bol v rozvinutých demokratických krajinách a prekračoval som žobrákov aj v Paríži, aj v Anglicku a videl som, ako ležia na teplovodných rúrach, a nikto si nedovolí spochybniť demokratické zriadenie v týchto krajinách, nikto nehovorí o zlých hospodárskych výsledkoch v týchto krajinách. Na Slovensku sa takýto jav nevyskytuje, alebo len sporadicky, a všetci tvrdíme, že Slovensko je na tom horšie. Pán Dzurinda zrejme vychádza z nejakých iných výsledkov, ktoré mu pripravujú zrejme niekde inde, nie na Slovensku. Vo vystúpení pána Dzurindu súhlasím s dvoma pasážami. To je otázka zmareného referenda a amnestie kriminálnikov. Musím povedať, že v týchto častiach mal pravdu, lebo niektorí z tých, ktorí zmarili referendum, dnes sedia v parlamente, niektorí sú predstavitelia čelných politických zoskupení, a už keď ho pripravovali, pripravovali ho tak, aby bolo zmarené. Svedectvo o tom vydal Najvyšší súd Slovenskej republiky a nikto to dodnes nezrušil, ani nespochybnil. To znamená, že pán Dzurinda mal pravdu. Zmarili ho títo ľudia, jeden z nich je už na dôchodku, niektorí sú ešte činní v politike. Pokiaľ ide o amnestiu kriminálnikov, tak skutočne v kauze Technopol pri omilostení a amnestii išlo o amnestiu kriminálnikov, ktorým skutočne už bola preukázaná skutková podstata trestných činov, ale bývalý pán prezident zrušil všetky tieto rozhodnutia tak, aby bolo vyšetrovanie zmarené na základe tejto amnestie. Takže s touto pasážou môžem súhlasiť. Amnestiu, ktorú dal premiér slovenskej vlády ako zastupujúci prezident, môžem nazvať len amnestiou, ktorá má zmierniť všetky veci, ktoré napáchali predchádzajúci činitelia v tejto veci. Pokiaľ ide o to, keď pán Dzurinda vytýka, že Slovenská republika sa obracia na Rusko, len slepý môže nevidieť, že Slovensko je odkázané na suroviny, ktoré z Ruska dováža, a keďže pán Dzurinda sám hovorí, že chce presadzovať trhovú ekonomiku, tak vždy sa rozhoduje o tom, za aké ceny. V každom prípade som bol v Moskve, chodil som po uliciach a videl som, že sú tam ulice, kde sú americké obchody, kde sú americké banky, kde sú francúzske obchody, kde sú nemecké obchody, sú tam ulice, ktoré sú venované týmto krajinám. Samozrejme, je tam aj slovenská ulica, nebránime sa tomu, ale s Rusmi chceme obchodovať ako rovný s rovným a nechceme tam ísť po chrbtoch Američanov, tak ako to chce pán Dzurinda. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1272" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1272.p1">Pani poslankyňa Zelenayová.</seg>
            </u>
            <u xml:id="ParlaMint-SK_1998-06-30-t1m49.u1273" who="#EvaZelenayová.1945" ana="#regular">
               <seg xml:id="ParlaMint-SK_1998-06-30-t1m49.u1273.p1">Ďakujem pekne za slovo. Pán Dzurinda, myslím si, že niet pochýb o tom, že máte naozaj naklonených, naša celá opozícia má naklonených takmer a bezvýhradne všetkých novinárov, a napriek tomu ste niektorých dostali do rozpakov po uverejnení svojho volebného programu. Dokonca o pánu Dzurindovi sa nedávno písalo - čo citoval aj pán minister Tkáč -, že volebný program SDK je demagógia najhrubšieho zrna, práve tá časť, kde sľubuje dvojnásobok platov. Na tlačovej besede sa pýtali pána Dzurindu, aký teda plat budú zvyšovať, aký to bude plat, či to bude nominálny alebo reálny. Pán Dzurinda povedal, aj taký, aj taký. Komentár vám nakloneného novinára bol asi takýto: Takúto chybu neurobí ani študent strednej ekonomickej školy, nieto ekonomický expert KDH a líder SDK. Myslím si, že niet čo počúvať od takých expertov, o ktorých vaša tlač toto napíše.</seg>
            </u>
            <u xml:id="ParlaMint-SK_1998-06-30-t1m49.u1274" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1274.p1">Pán poslanec Juriš.</seg>
            </u>
            <u xml:id="ParlaMint-SK_1998-06-30-t1m49.u1275" who="#AntonJuriš.1941" ana="#regular">
               <seg xml:id="ParlaMint-SK_1998-06-30-t1m49.u1275.p1">Ďakujem za slovo. Myslím si, že sa blíži 19.00 hodina, koniec pracovného rokovania dňa Národnej rady, ale mal by som niečo na kolegov, najmä z koaličných vládnych poslancov.</seg>
            </u>
            <u xml:id="ParlaMint-SK_1998-06-30-t1m49.u1276" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1276.p1">Môžete reagovať na vystupujúceho, ale nie na toho, čo mal faktickú poznámku.</seg>
            </u>
            <u xml:id="ParlaMint-SK_1998-06-30-t1m49.u1277" who="#AntonJuriš.1941" ana="#regular">
               <seg xml:id="ParlaMint-SK_1998-06-30-t1m49.u1277.p1">Myslím si, že je dosť nekultúrne, keď sa tu niektorí vyjadrujú o táraní a podobne. Myslím si, že môžeme mať celkom rozdielne názory. <vocal type="noise"><desc>Hlasy z pléna.</desc></vocal> Ja môžem mať celkom odlišný názor, ale napriek tomu si to môžeme slušne a pekne povedať. Ja neskáčem nikomu do reči, tiež by som o to prosil.</seg>
            </u>
            <u xml:id="ParlaMint-SK_1998-06-30-t1m49.u1278" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1278.p1">Pokoj, páni poslanci.</seg>
            </u>
            <u xml:id="ParlaMint-SK_1998-06-30-t1m49.u1279" who="#AntonJuriš.1941" ana="#regular">
               <seg xml:id="ParlaMint-SK_1998-06-30-t1m49.u1279.p1">Teraz máme bod programu - odpočet plnenia programového vyhlásenia vlády. Myslím si, že treba povedať plusy aj mínusy, nielen mínusy. Od vládnych som počul vždy len plusy, od opozičných drvivá väčšina uvádzala len mínusy, čo je pochopiteľné od opozície, aby vytkla chyby existujúcej vláde a najmä keď skladá odpočet. Nehovorím o urážaní, ani neskáčem do reči. Chcel by som povedať, že tu nejde o volebné programy strán, a niekto si to mýli s tým, aké sú volebné programy a diskutuje o tom, čo by bolo, keby bolo atď. Držme sa otázky a otázka je odpočet vládneho vyhlásenia. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1280" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1280.p1">Ďakujem aj ja. Pán poslanec Kováč.</seg>
            </u>
            <u xml:id="ParlaMint-SK_1998-06-30-t1m49.u1281" who="#RomanKováč.1940" ana="#regular">
               <seg xml:id="ParlaMint-SK_1998-06-30-t1m49.u1281.p1">Myslím si, že pán Dzurinda vo svojom vystúpení, keď hovoril o vývoji mzdovej politiky, zabudol asi povedať jednu vec, ku ktorej sa treba vysloviť. Zvýšenie nominálnej mzdy, ak sa udržia reálne ceny, znamená aj zvýšenie reálnej mzdy, to sa azda nájde v každej učebnici, to znamená, že závislosť medzi infláciou a mzdou je celkom jasná. Nemyslím si, že tu treba nejaké dlhé reči okolo nášho programu. Veľmi radi budeme analyzovať váš program. Ale napriek tomu vám ho poskytnem, pretože čítate z nejakých podivuhodných materiálov, čerpáte z novinových správ. Požiadajte o program, my sme ho rozdávali, tak ste mohli prísť na verejnú konferenciu, kde sme ho dokonca prerokúvali. Môžeme vám dať celý náš 120 či 130-stranový program, naštudujte si ho, odpíšte a budete mať dobrý program.</seg>
            </u>
            <u xml:id="ParlaMint-SK_1998-06-30-t1m49.u1282" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1282.p1">Pán poslanec Zahatlan.</seg>
            </u>
            <u xml:id="ParlaMint-SK_1998-06-30-t1m49.u1283" who="#KarolZahatlan.1958" ana="#regular">
               <seg xml:id="ParlaMint-SK_1998-06-30-t1m49.u1283.p1">Ďakujem za slovo, pán predseda. K vystúpeniu pána Dzurindu by som chcel povedať, že jeho vystúpenie bolo v prvom rade protirečivé, bezduché, klamlivé, urážlivé. Pán Dzurinda si totiž pomýlil snemovňu Národnej rady s mítingom SDK, a to sa predsa tiež nerobí. A na záver by som chcel len povedať, že takto sa dá reagovať na mítingoch a všetci by sme si mali uvedomiť, pod akým tlakom štyri roky vláda, ktorá teraz predkladá odpočet, robila. Pod vaším tlakom, pod vašou kritikou, pod ohováraním, pod nesmiernym tlakom. Za tých občanov a za tých ľudí, s ktorými sa stretávam, sa chcem poďakovať premiérovi a celej vláde za to, čo dosiahla. Ďakujem za slovo.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1284" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1284.p1">Ďakujem aj ja. Ešte pán poslanec Palacka.</seg>
            </u>
            <u xml:id="ParlaMint-SK_1998-06-30-t1m49.u1285" who="#GabrielPalacka.1960" ana="#regular">
               <seg xml:id="ParlaMint-SK_1998-06-30-t1m49.u1285.p1">Ďakujem, pán predseda. Chcem sa takisto poďakovať všetkým členom vlády aj prítomným koaličným kolegom za to, že tak pozorne počúvali nášho predsedu, jeho vystúpenie, že takto naňho živo skoro dve hodiny reagovali, že každý člen vlády si považoval za povinnosť sa k tomu vyjadriť. Veľmi ma to... <vocal type="noise"><desc>Hlasy z pléna.</desc></vocal> Tak pánu ministrovi Maxonovi v tomto zmysle neďakujem, ale všetkým ostatným, a som rád, že vláda takto seriózne pristupuje k nášmu volebnému programu a k vystúpeniu nášho predsedu. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1286" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1286.p1">Vážené pani poslankyne, páni poslanci, o chvíľu odbije 19.00 hodina, náš rokovací deň by sa mal skončiť. Chcem sa len spýtať, či chcete, aby sme rokovali dlhšie, alebo budeme pokračovať zajtra. Ak by sme pokračovali zajtra, ako prvý vystúpi pán poslanec Kukan, ktorý bude vystupovať za DÚ. To bude posledný poslanec vystupujúci za klub, potom bude na rade 21 poslancov prihlásených písomne do rozpravy. Ak budú naše vystúpenia také dlhé, myslím si, že budeme zasadať veľmi dlho. Chcem vám povedať, že by bolo možno dobré, ak by sme si podľa rokovacieho poriadku odhlasovali vystúpenia rečníkov na 10 minút. Dávam vám to na úvahu na zajtra, pretože doterajší vystupujúci hovorili - pán poslanec Nagy 29 minút, pán poslanec Kanis 32 minút, pána Dzurindu som si nezapísal. Ministri sú nelimitovaní, ale ak chcete, môžem vám povedať, po koľko minút vystupovali. Najdlhšie vystúpil pán minister Hudec, ktorý mal 40 minút a najkratšie, možno aj najkrajšie, mal vystúpenie minister verejných prác a výstavby 12 minút. Ostatné sú 14, 17, 18, 22, 23 minút, ale to už je len taká informácia. Páni poslanci, pani poslankyne, prajem dobrú noc, zajtra budeme pokračovať o 9.00 hodine. A prosím aj členov vlády, aby sa zúčastnili na rokovaní.</seg>
            </u>
            <note type="date">Desiaty deň rokovania 49. schôdze Národnej rady Slovenskej republiky 15. júla 1998</note>
            <u xml:id="ParlaMint-SK_1998-06-30-t1m49.u1287" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1287.p1">Vážené pani poslankyne, vážení páni poslanci, otváram desiaty deň rokovania 49. schôdze Národnej rady Slovenskej republiky. Budeme pokračovať v rokovaní prerušenou rozpravou k bodu programu odpočet plnenia Programového vyhlásenia vlády Slovenskej republiky za roky 1994 - 1998. Z dnešnej schôdze sa ospravedlnili páni poslanci Sopko a Pásztor. Zapnite, prosím, mikrofón pánu poslancovi Hofbauerovi.</seg>
            </u>
            <u xml:id="ParlaMint-SK_1998-06-30-t1m49.u1288" who="#RomanHofbauer.1940" ana="#regular">
               <seg xml:id="ParlaMint-SK_1998-06-30-t1m49.u1288.p1">Páni poslanci, ak niekto mal problémy sa dnes ubytovať vo svojom vlastnom byte, pretože nemal kľúč, tak som našiel jeden zväzok kľúčov tu v budove Národnej rady. Po popísaní jeho obalu a počtu kľúčov ho, samozrejme, vydám.</seg>
            </u>
            <u xml:id="ParlaMint-SK_1998-06-30-t1m49.u1289" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1289.p1">Prosím teraz pána poslanca Kukana.</seg>
            </u>
            <u xml:id="ParlaMint-SK_1998-06-30-t1m49.u1290" who="#EduardKukan.1939" ana="#regular">
               <seg xml:id="ParlaMint-SK_1998-06-30-t1m49.u1290.p1">Vážený pán predseda, vážení páni ministri, kolegyne a kolegovia, na úvod si nemôžem odpustiť jednu poznámku k spôsobu, akým prerokúvame bod programu odpočet plnenia programového vyhlásenia vlády. To včerajšie odpoludňajšie rokovanie nebolo rozpravou k bodu odpočet plnenia programového vyhlásenia vlády, to bola rozprava k vystúpeniam troch opozičných poslancov - pána Nagya, Kanisa a Dzurindu. Takže, čo včera predvádzali páni ministri, väčšina z nich, nutne vyvolávalo v poslucháčoch dojem, že pred tohtotýždňovým sobotňajším nominačným snemom HZDS v Trnave sú ešte niektoré miesta na kandidátke predsa len otvorené a páni ministri sa predháňali v tom, aby dokázali, kto je hodnejší alebo vhodnejší na zaradenie. Pán predseda, či to už je v súlade s rokovacím poriadkom, alebo nie, rokovanie o tomto bode je postavené na hlavu a pripomína tak trochu absurdné divadlo. Dámy a páni, hodnotenia plnenia programového vyhlásenia vlády podľa jednotlivých oblastí obsahujú jednostranne pozitívne konštatovania, ktoré často ignorujú skutočnosť a zveličene a tendenčne prezentujú výsledky, ktoré sa dosiahli počas štvorročného pôsobenia súčasnej slovenskej vlády. Také je zásadné hodnotenie poslancov klubu Demokratickej únie, pokiaľ ide o jednotlivé oblasti v odpočte plnenia vládneho programu. Moji kolegovia z klubu, pokiaľ dostanú priestor a príležitosť, budú toto konštatovanie konkretizovať. Vo svojom vystúpení sa budem venovať iba otázkam v oblasti zahraničnej politiky, a to iba niektorým hlavným otázkam, pretože v tejto oblasti boli neúspechy vládnej koalície výrazné a tieto neúspechy budú mať negatívny dosah na život obyvateľov Slovenska. Odpočet plnenia programového vyhlásenia vlády je príliš vážna vec, ale pri štúdiu materiálov mi zišiel na um jeden vtip, je síce starší, ale myslím si, že na túto príležitosť veľmi vhodný, a budem ho aktualizovať. Predstavte si, že v nebi sa stretnú Napoleon Bonaparte, Ronald Reagan, Michail Gorbačov a Erich Honecker. <vocal type="noise"><desc>Hlasy z pléna.</desc></vocal> Výborne, výborne, hovorím asi dobre, páni poslanci. Napoleon Bonaparte sa obráti k politikom a hovorí: "Páni politici, veľmi vám závidím." Tí traja sa pozrú na seba a hovoria: "Čo ty jeden z najväčších vojvodcov v histórii ľudstva nám politikom môžeš závidieť?" A on im to vysvetlil: "Pozrite sa, keby pred bitkou pri Waterloo som mal strategicko-obrannú iniciatívu Ronalda Reagana, určite by som túto bitku nebol prehral. Keby som bol mal mierové návrhy Michaila Gorbačova, k tej bitke vlastne ani nemuselo dôjsť, a keby som mal systém informovania verejnosti Ericha Honeckera, tak sa verejnosť o tejto bitke vlastne ani nemusela dozvedieť." A ja by som to ešte doplnil o slovenskú dimenziu. Keby bol v tejto spoločnosti súčasný slovenský premiér, tak Napoleon by aj jemu určite vystrúhal kompliment a povedal by, že keby mal zmysel pre takú realitu ako slovenský premiér, dodnes by mohol vlastne tvrdiť, že bitku pri Waterloo vyhral on, Napoleon Bonaparte. <kinesic type="applause"><desc>Potlesk.</desc></kinesic> Kolegyne a kolegovia, prehra zostane prehrou bez ohľadu na to, čo vláda tvrdí. A posledné štyri roky boli rokmi slovenských neúspechov, či už rozprávame o hospodárskom raste financovanom úvermi za nevýhodných podmienok, či o politike zamestnanosti, či o bezpečnostnej politike, alebo o medzinárodnom postavení Slovenska, všade sú výsledky nepriaznivé. Najväčšie neúspechy posledných štyroch rokov boli v oblasti zahraničnej politiky. Keď som si v dôvodovej správe prečítal túto vetu, citujem: "Komplexne hodnotiac možno konštatovať, že základné programové ciele vlády v kapitole zahraničných vzťahov boli v maximálnej možnej miere splnené." Musel som sa k nej viackrát vrátiť, aby som ju pochopil. Toto tvrdenie sa dá vlastne preložiť do tej historickej paralely, ako som hovoril, asi takto, že vlastne Napoleon pri Waterloo v maximálne možnej miere splnil svoje ciele. Ak sa niekomu zdá táto veta nezmyselná, má pravdu. Je však rovnako nezmyselná ako tá z odpočtu vlády. V odpočte sa uvádza päť základných priorít slovenskej zahraničnej politiky, musím však povedať, že značne vytrhnutých z kontextu programového vyhlásenia. Prvou prioritou je nadviazanie na politiku zbližovania sa Slovenskej republiky s európskymi a transatlantickými politickými, bezpečnostnými a ekonomickými štruktúrami a zintenzívniť ju. Celkom prvou vetou programového vyhlásenia je: "V oblasti zahraničnej politiky bude vláda Slovenskej republiky jednoznačne zachovávať kontinuitu jej smerovania." Kontinuita však, dámy a páni, vyzerá celkom inak. Ak si niekto myslí, že naše vylúčenie z prvej skupiny rozširovania Európskej únie a Severoatlantickej aliancie a naše neprijatie do OECD sú prejavom kontinuity zahraničnej politiky, tak to by bol už druhý vtip v mojom dnešnom vystúpení. Treba si celkom jasne a zrozumiteľne povedať, stále to opakujeme, v Madride na summite NATO sa Slovensko do skupiny budúcich členov nedostalo. Dostalo sa tam Maďarsko, Česká republika a Poľsko. V Luxemburgu na summite Európskej únie Slovensko vypadlo z prvej skupiny rozširovania. Opätovne však v nej zostali Česká republika, Poľsko a Maďarsko. Vždy ma fascinovalo a fascinuje, keď počúvam kolegov z radov vládnej koalície, ako rozprávajú o tom, že za neúspechy vládnej politiky v zahraničnopolitickej oblasti nesie zodpovednosť opozícia. Je to teda skutočne tak, že súčasná slovenská vláda, ministerstvo zahraničných vecí a či dokonca sám pán premiér, ktorý je takým politickým formátom, aký podľa názoru niektorých členov jeho hnutia sa rodí v Európe raz za 100 rokov, že tento velikán a jeho vláda nedokážu presadiť svoje zahraničnopolitické ciele? Je to teda tak, že nedokážu obhájiť legitímne záujmy občanov Slovenska? A to všetko len preto, lebo im údajne stojí v ceste skupina opozičných politikov, ktorí nemajú ani jednu funkciu v štátnom, ani jednu vedúcu funkciu v parlamente. Pri všetkých siláckych rečiach pánov a dám vládnej koalície sa pomaly tomu nechce ani veriť. V časti vyhodnotenia veľmi pekne vymenúvate, čo všetko sa urobilo. Ale to, čo sa urobilo, možno nie je až tak rozhodujúce. Občania chcú vedieť aj to, čo všetko sa dosiahlo. Ak je totiž výsledok viac ako skromný a dnes možno konštatovať, že to tak je, potom boli všetky aktivity v tejto oblasti iba míňaním peňazí. Druhou prioritou je rozvíjať vzájomne výhodné a vyvážené bilaterálne vzťahy a vytvárať priaznivé ovzdušie na rozvoj politickej a ekonomickej spolupráce. Tu možno z hľadiska zahraničnej politiky rozdeliť krajiny do troch skupín. V prvej sú susedné krajiny. Je namieste položiť si jednu otázku. S ktorou susednou krajinou dnes máme lepšie bilaterálne vzťahy, aké sme mali pred štyrmi rokmi? Podľa mňa ani s jednou. Alebo azda možno označiť naše vzťahy s Maďarskom za dobré? Tu mám na mysli náš podiel na tomto stave. Alebo s Českou republikou, ktorá mimochodom predstavuje nášho najdôležitejšieho obchodného partnera po Nemecku? Dokonca aj vzťahy s Rakúskom, ktoré sa vždy snažilo nevidieť alebo prehliadať výstrelky slovenskej vládnej garnitúry, sú dnes na veľmi nízkej úrovni. Druhou skupinou sú kľúčové svetové mocnosti. O vzťahu s USA nebudem hovoriť, lebo obviňovanie ministerky zahraničných vecí USA, že klame, porovnávanie veľvyslanca USA s bývalým veľvyslancom Sovietskeho zväzu, či dezinterpretácia rozhovoru s prezidentom USA, to všetko sú výstrelky, ktoré do kultivovaných bilaterálnych vzťahov nepatria. Dvere do Nemecka ku kancelárovi tejto krajiny sú zatvorené, a to aj napriek tomu, že Nemecko je vôbec najdôležitejším hospodárskym partnerom Slovenska. Vzťahy k Európskej únii sú neuspokojujúce. Za jediné úspechy v oblasti bilaterálnych zahraničných vzťahov možno považovať vzťahy k Ruskej federácii, ktoré sa bežne označujú za nadštandardné. Vypočítavanie počtu stretnutí však takisto nemá podstatný význam. Opätovne sa pýtam, kde sú výsledky. Všetky problémy, ktoré boli s Českou republikou otvorené, sú otvorené aj dnes. Nič sa nedosiahlo v oblasti dokončenia delenia federálneho majetku. Tu treba objektívne povedať, že má na tom svoj podiel aj česká strana. Dodnes ďalej nie je napríklad doriešená otázka obchodného salda s bývalou NDR. Hlavným problémom je jednak to, že zatiaľ čo Nemecko na rokovaniach zastupuje stále ten istý tím odborníkov, na slovenskej strane sú vždy ľudia, ktorí sa problém učia doslova až na rokovaní. Za mimoriadny "úspech" slovenskej zahraničnej politiky možno považovať tiež vzťahy s Vatikánom, ktorým určite nepomohlo dlhodobé stiahnutie veľvyslanca. V medzinárodných vzťahoch sa osobné vybavovanie účtov medzi premiérom a veľvyslancom ťažko vysvetľuje. Niekedy, keď sledujem našu zahraničnú politiku, nemôžem sa ubrániť dojmu, že krátkozrakosť je oveľa vážnejšia choroba, ako sa vo všeobecnosti odborníci domnievajú. Hlavne vtedy, keď tvorí základ zahraničnej politiky štátu. Treťou prioritou je podieľanie sa na aktivitách v oblasti ľudských práv na pôde medzinárodných organizácií pri využívaní a propagovaní pozitívnych skúseností Slovenskej republiky, pri uplatňovaní práv osôb patriacich k národnostným menšinám. Aj hodnotenie plnenia tejto úlohy je nadnesené a zveličené. Štvrtou prioritou malo byť presadzovanie slovenských národných a štátnych záujmov a všestranne i objektívne informovať o dianí v Slovenskej republike. Čo však bolo najvýznamnejším záujmom Slovenskej republiky za posledné štyri roky? Nerád by som už notoricky opakoval, ale bolo to práve členstvo v Európskej únii. V programovom vyhlásení sa uvádza, citujem: "Prioritou je cieľavedomé približovanie sa k Európskej únii so zámerom získať plné členstvo v horizonte roku 2000." Považoval som za potrebné zacitovať túto vetu doslova vzhľadom na to, že vláda mala tendencie tvrdiť niečo celkom iné. Slovenská vláda teda nesplnila najdôležitejšiu prioritu, najzákladnejší národnoštátny záujem definovaný v jej programovom vyhlásení, lebo si treba znovu jasne povedať, že všetky najpálčivejšie otázky nášho života, bezpečnosť občanov, boj s mafiou a organizovaným zločinom, vytváranie nových pracovných príležitostí, všetky tieto otázky majú priamy súvis s členstvom Slovenskej republiky v Európskej únii. Čím neskôr tam budeme, tým to bude horšie pre našich občanov. Piatou prioritou je posilnenie ekonomického rozmeru v zahraničnej politike štátu. Programové vyhlásenie konštatuje, že: "Vláda si je vedomá, že mierou efektívnosti jej zahraničnopolitických aktivít bude i schopnosť presadiť ekonomické záujmy Slovenska. Dôležitou úlohou slovenskej zahraničnej služby bude podpora zahraničnoobchodných aktivít Slovenskej republiky vytváraním predpokladov na uplatnenie proexportnej orientácie slovenskej ekonomiky." Koniec citátu. V odpočte sa hovorí o dvojstranných zmluvách, o delimitácii obchodno-ekonomických oddelení na ministerstvo hospodárstva a o konferenciách. To však nie je možné odbiť mlátením prázdnej slamy, ktorú tento odpočet často pripomína. Deficit obchodnej bilancie stále narastá, sú indície, že delimitovaní obchodní delegáti sa venujú viac vlastnej podnikateľskej činnosti ako obhajovaniu záujmov slovenského hospodárstva. Fond na podporu zahraničného obchodu má byť vybrakovaný ešte do volieb, vytvárajú sa nezmyselné paralelné štruktúry. Opätovne treba povedať alebo postaviť si otázku, čo sa vlastne v skutočnosti dosiahlo. Jediný efekt je azda to, že sa vláde podarilo minúť nemalé množstvo peňazí. A ešte jednu vetu na záver. Prednedávnom sme mali možnosť vypočuť si z úst pani ministerky zahraničných vecí informáciu o kvalitách pracovníkov ministerstva. Medzi pracovníkmi ministerstva je skutočne celý rad vysokokvalifikovaných odborníkov. To je väčšina tých, ktorých sa ešte v rámci personálnej práce nepodarilo nahradiť rodinnými príslušníkmi či vernými Hnutia za demokratické Slovensko. Je pre mňa skutočne záhadou, ako sa objavili zhodou okolností diplomatické talenty v rodinách niektorých predstaviteľov HZDS z radov ministerstva. Pani ministerka to nazýva profesionálov zahraničnej služby, normálne sa to však zvykne nazývať rodinkárstvom. Takto však rozhodne nie je možné vybudovať kvalitnú zahraničnú službu. Ako som už uviedol, existuje určitá detinská predstava o vplyve opozície na našu zahraničnú politiku. Vláda sa aj tu zrejme riadila tvrdením, že ak sa niečo donekonečna opakuje, nakoniec sa tomu aj uverí. Bola preto vytvorená Slovenská informačná agentúra na to, aby šírila dobré meno Slovenska v zahraničí. Ako toto šírenie dopadlo, aj to všetci veľmi dobre vieme. Vedenie agentúry jednoducho túto agentúru vytunelovalo. Či to prispelo k šíreniu objektívneho obrazu Slovenska v zahraničí? Obávam sa, že áno. Som však presvedčený, že keby sa na Slovensku robila taká vládna politika, ktorá by nebola proti obvyklým princípom demokracie, proti princípom trhovej ekonomiky, nemuseli by sme utrácať stámilióny na to, aby sme niekoho presviedčali o nepresvedčiteľnom. Kolegyne a kolegovia, posledné štyri roky boli v oblasti zahraničnej politiky skutočne neúspešnými pre Slovensko bez ohľadu na to, či sa to vláde podarí utajiť pred verejnosťou, alebo nie. Následky týchto neúspechov budú občania našej vlasti znášať ešte roky. Verím však, že aj oni nakoniec pochopia, že s terajšou vládnou koalíciou Slovensko nemá šance na to, aby sa vo svete presadilo, a tak si pomohlo rýchlejšie a úspešnejšie riešiť svoje vlastné problémy v prospech všetkých občanov tohto štátu. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1291" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1291.p1">Ďakujem, pán poslanec. Pán poslanec, tam bol ešte jeden subjekt pri Napoleonovi. A keby mal vaše myslenie, tak by doteraz sedel pri ohni a rozmýšľal, či je Francúz, alebo Korzičan. <kinesic type="applause"><desc>Potlesk.</desc></kinesic> Pán podpredseda Filkus.</seg>
            </u>
            <u xml:id="ParlaMint-SK_1998-06-30-t1m49.u1292" who="#RudolfFilkus.1927" ana="#regular">
               <seg xml:id="ParlaMint-SK_1998-06-30-t1m49.u1292.p1">Ďakujem pekne. Počuli sme jedným skutočne slušným tónom vyjadrený katastrofický scenár. Nevyznám sa v zahraničnej politike natoľko ako poslanec Edo Kukan, a preto si ho aj mimoriadne vážim. Ale, samozrejme, protestujem proti tomu, že by nikto nebol vystúpil s nejakými vecnými problémami a nehovoril o odpočte. Ak tu bol poslanec Kukan, keď som vystupoval, tak som hovoril vyslovene o niektorých súvislostiach magického štvoruholníka v rámci ekonomickej oblasti. Hovoril som o negatívach a pozitívach, hovoril som aj o tom ako ďalej, aj o tom, že to nie je katastrofické. Chcem v tejto súvislosti povedať, veľmi ma mrzí, že model vystúpenia poslanca Kukana bol vo všetkom negatívny. Všetko zlé, nič pozitívne, no ale nepočul som ani ako ďalej, ako to zlepšiť, čo urobiť. A to je, samozrejme, najľahšie, čo sa dá urobiť - vystúpiť a zhodiť všetko zo stola. Rozdiel medzi pánom Nagyom a pánom Kukanom je v tom, že obaja ukázali, aká je tu katastrofa, len Nagy bol mimoriadne, musím povedať, drzý, v parlamente vystupoval neprístupným spôsobom, urážajúcim. Edo Kukan to urobil slušným spôsobom, ukázal na katastrofický scenár. Ale naozaj som nepočul ani jeden krok, čo by sa malo urobiť, aby sa to všetko zlepšilo. Takto si svoju predstavu o diskusii o odpočte tiež nepredstavujem - hovoriť stále len o negatívach a nepovedať nič nové. Myslím si, že skutočne aj v zahraničnej politike, samozrejme, urobili sa chyby ako v každej oblasti, kto nerobí, neurobí chyby, ale treba rozmýšľať, ako ich napraviť a nielen stále ostentatívne ukazovať na negatíva a nič nové do toho nepriniesť. Skončím tým, že ani toto nie je nejaká nová metóda alebo nový prístup, alebo niečo pozitívne, čo by mohlo zlepšiť zahraničnú politiku Slovenska. Nič také som nepočul.</seg>
            </u>
            <u xml:id="ParlaMint-SK_1998-06-30-t1m49.u1293" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1293.p1">Pán poslanec Slobodník.</seg>
            </u>
            <u xml:id="ParlaMint-SK_1998-06-30-t1m49.u1294" who="#DušanSlobodník.1927" ana="#regular">
               <seg xml:id="ParlaMint-SK_1998-06-30-t1m49.u1294.p1">Ďakujem pekne, pán predseda. Keďže budem vystupovať, tak si všimnem len niektoré pasáže z toho, čo povedal a či skôr ani nepovedal pán Kukan. Neviem, či vie ako predseda Demokratickej únie, že jeho kolega, neprítomný pán Moravčík, sa zúčastnil na niekoľkých stretnutiach Liberálnej únie, z ktorej vzišli urážlivé a nepravdivé rezolúcie proti Slovensku - v Rijeke, vo Viedni -, až také, ktoré obhajovali územnú autonómiu na etnickom princípe a požadovali to od Slovenska. Takže keď tvrdí, že na vine je vláda, nie je to pravda. Tieto rozličné opozičné vystúpenia - a to nehovorím o zahraničnopolitických tunelovacích aktivitách KDH, aj k tým sa dostaneme pri inej príležitosti ešte dnes -, je jasné, že naozaj tieto vyhlásenia, na ktorých participovalo vaše hnutie, pán Kukan, sú dôkazom toho, že ste podkopávali aj vy reputáciu Slovenska, že ste robili všetko a podpisovali ste sa pod nepravdivé, vymyslené a skreslené dokumenty. Tam je tá tragédia. Takto sa vytváral obraz o Slovensku. A treba obdivovať vládu, predsedu Národnej rady, predsedu integračného výboru, zahraničný výbor koaličných poslancov, aj to si povieme, že urobili všetko, aby napriek tým už dohodnutým minus one, mínus jeden plánom pána Čarnogurského sa Slovensko do asociačnej únie dostalo. A k asociačnému členstvu, prosím vás pekne, už som to tu včera povedal, ja chodím na tieto schôdze a viem, posledná teória je, že sa tieto krajiny dostanú do Európskej únie v roku 2015, už nie ani 2005. To všetko je pravda.</seg>
            </u>
            <u xml:id="ParlaMint-SK_1998-06-30-t1m49.u1295" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1295.p1">Pán podpredseda Húska.</seg>
            </u>
            <u xml:id="ParlaMint-SK_1998-06-30-t1m49.u1296" who="#AugustínMariánHúska.1929" ana="#regular">
               <seg xml:id="ParlaMint-SK_1998-06-30-t1m49.u1296.p1">Vážený pán predseda, chcel by som reagovať na vystúpenie pána poslanca Kukana. Chcem znova opakovať, že jednoducho je zásluhou tejto Mečiarovej vlády, keď pre mladý štát využila okolnosť, ktorá je mimoriadne dôležitá. My sme totiž aj vlastnú štátnosť dosiahli tým, že sme sa ocitli vo veľmocenskom vákuu a mohli sme naozaj využiť tentoraz vôľu väčšiny obyvateľstva na to, aby sme mohli realizovať svoju vlastnú štátnosť. Stále sú tu geopolitické záujmy. Rád by som znova pripomenúť všetkým, ktorí si myslia, že sa zahraničnej politike rozumejú v takom zmysle slova, že majú realizovať predovšetkým zahraničné, geopolitické záujmy, je dobré si uvedomiť výrok nášho možno najvýznamnejšieho žijúceho slovenského básnika Milana Rúfusa, ktorý povedal: "Údelom malých národov je, že ležia stále na jedálničku svojich susedov." Úlohou vlády nie je byť servilnou, byť prvá pripravená plniť záujmy cudzích. Údelom vlády je, naopak, obhajovať záujmy, štátne záujmy Slovenska. Toto je vlastne úloha vlády. <vocal type="noise"><desc>Hlasy z pléna.</desc></vocal> Vážený pán poslanec Ftáčnik, čo sme zvládli, to je teraz nie úlohou môjho reagovania voči vám. Myslím si, že ste svojím spôsobom rezíduum minulého režimu, ktorý si vždy myslel, že musí byť obrátený s úctivým predklonom k nejakej veľmoci. Vy ste si teraz len zmenili veľmoci. Podstata je taká, že my sa usilujeme skutočne o obhájenie našich záujmov. A keby ste chceli vedieť, ako sa míňajú peniaze, tak sa predsa dobre pozrite, akými tokmi prichádzajú zahraničné peniaze prostredníctvom rôznych nadácií práve na organizovanie takzvanej demokracie v iných krajinách, o tom, ako majú mladí ľudia voliť, čomu majú povedať nie, čomu áno, a je to všetko orientované na ovplyvňovanie cudzími štátmi. Takáto je skutočnosť. Prosím, berte na vedomie, že obyvateľstvo, ktoré je vnútorne zorientované, nikdy nebude súhlasiť, aby boli politické sily tak konštelované, že budú plniť predovšetkým cudzie záujmy. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1297" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1297.p1">Pán poslanec Kováč.</seg>
            </u>
            <u xml:id="ParlaMint-SK_1998-06-30-t1m49.u1298" who="#RomanKováč.1940" ana="#regular">
               <seg xml:id="ParlaMint-SK_1998-06-30-t1m49.u1298.p1">Rád by som pripomenul zo záveru prejavu pána Kukana tým, ktorí nenašli v tomto prejave cestu ako ďalej, ako z tohto von, budem sa snažiť odcitovať záver: "Verím však, že občania Slovenska pochopia, že s terajšou vládnou koalíciou Slovensko nemá šance na to, aby sa vo svete presadilo." Slovenskej vláde sa nepodarilo za štyri roky presadiť Slovensko na úroveň, ktorú čakali občania, že sa Slovensko presadí či už v rámci NATO, či už v rámci Európskej únie. Jednoducho sa to vláde nepodarilo a poctivé by bolo od vlády, keby to priznala. Toto sa nám nepodarilo. Treba nájsť inú garnitúru, ktorá Slovensko do tejto polohy presadí, a bude to v poriadku. Toto je tá cesta, ktorú naznačoval pán Kukan.</seg>
            </u>
            <u xml:id="ParlaMint-SK_1998-06-30-t1m49.u1299" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1299.p1">Pán poslanec Rosival.</seg>
            </u>
            <u xml:id="ParlaMint-SK_1998-06-30-t1m49.u1300" who="#IvanRosival.1935" ana="#regular">
               <seg xml:id="ParlaMint-SK_1998-06-30-t1m49.u1300.p1">Ďakujem za slovo. V rozprave sa viackrát ozvalo, zaznela otázka, že opozícia nedáva námet ako ďalej a ako zo súčasnej situácie von alebo čo robiť v budúcnosti. Chcel by som povedať pánu podpredsedovi, ktorý to teraz spomenul, že je zverejnený program Slovenskej demokratickej koalície, kde aj zahraničná oblasť je presne popísaná. Samozrejme, pán poslanec Kukan tu neprednášal náš program, ale tento je k dispozícii a vieme, čo v ktorej oblasti robiť. Ďalej tu zaznel názor, že opozícia pracuje proti záujmom Slovenska. Nuž neviem, ale pravdepodobne ten vtip na úvod, ktorý hovoril pán poslanec Kukan, je skutočne reálny. Pretože, samozrejme, neberiem nikomu jeho názor, ale skutočne si nemyslím, že vládna koalícia robí všetko v záujme Slovenska. Myslím si opak. Neberiem nikomu jeho názor, len som chcel vysloviť svoje presvedčenie, že skutočne to, čo sa dialo počas uplynulých štyroch rokov, bolo proti záujmom Slovenska.</seg>
            </u>
            <u xml:id="ParlaMint-SK_1998-06-30-t1m49.u1301" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1301.p1">Pán poslanec Lauko.</seg>
            </u>
            <u xml:id="ParlaMint-SK_1998-06-30-t1m49.u1302" who="#PeterLauko.1949" ana="#regular">
               <seg xml:id="ParlaMint-SK_1998-06-30-t1m49.u1302.p1">Ďakujem, pán predseda. Chcem sa pripojiť k argumentácii, ktorú použil môj kolega Eduard Kukan o zahraničnej politike, a nechcem na rozdiel od ďalších kolegov, mojich predrečníkov, odbiehať od merita veci, od argumentov. Chcem sa pridať k argumentácii pána Kukana a povedať, že vláda nesplnila štyri základné priority: 1. Slovensko nebolo prijaté do NATO. 2. Slovensko vypadlo z prvej skupiny Európskej únie. 3. Slovensko nemá dobré vzťahy s najbližšími susedmi. 4. Dostalo sa do absolútnej energetickej závislosti od Ruska. A keď toto považujete, kolegovia, za maľovanie katastrofických scenárov, tak sa spamätajte a povedzte iné argumenty. Argumenty typu akože niekde v Liberálnej únii alebo Demokratickej únii, alebo niekde inde škodia Slovensku, sú vaše demagogické výplody. To isté, čo hovoríte o tom, ako chcú mocnosti so Slovenskom zatočiť, to sú takisto vaše výplody. Na Slovensku sa v prvom rade vláda musí postarať, aby Slovensko malo nejakú svoju váhu. A musím konštatovať na záver, že táto vláda to nedokázala.</seg>
            </u>
            <u xml:id="ParlaMint-SK_1998-06-30-t1m49.u1303" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1303.p1">Pani poslankyňa Belohorská.</seg>
            </u>
            <u xml:id="ParlaMint-SK_1998-06-30-t1m49.u1304" who="#IrenaBelohorská.1948" ana="#regular">
               <seg xml:id="ParlaMint-SK_1998-06-30-t1m49.u1304.p1">Ďakujem pekne. Mali sme možnosť vypočuť si úvod do relácie Vtipnejší vyhráva. Bolo by možno lepšie, keby sa pán poslanec Kukan prihlásil do tejto relácie, než aby takýmto vtipom uvádzal taký dôležitý rezort, ako je rezort ministerstva zahraničia. Myslela som si, že on ako profesionálny diplomat by to už za tie dlhé roky svojej praxe mal vedieť. Musím povedať, že pán poslanec Kukan napľul na ruku, ktorá sa k nemu natiahla s dôverou ako k diplomatovi, ktorý by mohol pomôcť budovať slovenskú diplomaciu. Veľmi dobre vedel, že v Čechách vzhľadom na to, že slúžil 16 rokov v diplomacii bývalého režimu, by možno skončil ako radový úradníček alebo vrátnik na danom ministerstve. U nás mal šancu a musím povedať, že ju nevyužil a skôr sa snažil nás podkopávať. Bol členom delegácie, v ktorej som bola vedúcou, a musím povedať, že v Západoeurópskej únii počas štyroch rokov pri všetkých rokovaniach pán poslanec Kukan stál bokom alebo sa na nich nezúčastnil. Takže hovoriť o tom, že druhý niečo neurobil, keď on sám nič neurobil, je tiež dosť odvážne. Ako ďalšie a celkom na záver by som spomenula tunelovanie. Možno aj on so svojím štátnym bytom sa tiež spolupodieľa na tom, že niekto druhý nemá šancu.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1305" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1305.p1">Ďakujem. Pán poslanec Glinský.</seg>
            </u>
            <u xml:id="ParlaMint-SK_1998-06-30-t1m49.u1306" who="#JozefGlinský.1953" ana="#regular">
               <seg xml:id="ParlaMint-SK_1998-06-30-t1m49.u1306.p1">Ďakujem. Dovolím si súhlasiť s máločím, čo pán poslanec Kukan povedal. Na jeho prirovnania v súvislosti so slávnymi historickými udalosťami by som chcel reagovať slovami súčasných vplyvných osobností. Keď pán Kukan hovorí, že s terajšou vládnou koalíciou Slovensko nemá šancu, aby sa vo svete presadilo, najstarší člen európskeho parlamentu, jeho meno je známe ešte z Rakúsko-Uhorska, najskúsenejší člen, prirovnáva Česko k polostrovu v nemeckom mori. A hovorí, že od zdravia jedného človeka, Václava Havla, dnes závisí osud Česka. Naopak, na Slovensku je len jedna osoba, ktorá podľa neho brzdí perspektívu Slovenska. Stačilo by, aby odišiel na nejakú tvorivú dovolenku a ukazovatele Slovenska by v médiách ináč vyzerali. Predstaviteľ Európskej banky pre obnovu a rozvoj v belgických novinách pred časom povedal, že dnes nie je dobré napísať, že na Slovensku čokoľvek funguje, ale to, čo vidíme pred očami, je zázrak. Experti toto opakujú na svojich fórach, politici hovoria asi to, čo dnes prezentoval pán poslanec Kukan. Myslím si, že práve pôsobenie slovenskej banánovej opozície...</seg>
            </u>
            <kinesic type="ringing">
               <desc>Zaznel zvuk časomiery.</desc>
            </kinesic>
            <u xml:id="ParlaMint-SK_1998-06-30-t1m49.u1307" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1307.p1">Pán poslanec Čarnogurský.</seg>
            </u>
            <u xml:id="ParlaMint-SK_1998-06-30-t1m49.u1308" who="#JánČarnogurský.1944" ana="#regular">
               <seg xml:id="ParlaMint-SK_1998-06-30-t1m49.u1308.p1">Chcel by som doplniť pána Kukana, že v posledných mesiacoch dochádzajú k nám, jednoducho, zaznievajú hlasy z prostredia, ktoré bolo niekedy naklonené Hnutiu za demokratické Slovensko - napríklad Nemecká sociálna demokracia alebo niektoré strany v Poľsku - a hovoria nám: "Preboha, však už vyhrajte voľby a porazte túto vládu, pretože s Mečiarom sa Slovensko nikam nedostane." <kinesic type="applause"><desc>Potlesk.</desc></kinesic> Takže si myslím, že jediný nedostatok prejavu pána Kukana bol v tom, že vám to povedal mierne a divím sa, prečo naňho tak útočíte.</seg>
            </u>
            <u xml:id="ParlaMint-SK_1998-06-30-t1m49.u1309" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1309.p1">Pán poslanec Hofbauer.</seg>
            </u>
            <u xml:id="ParlaMint-SK_1998-06-30-t1m49.u1310" who="#RomanHofbauer.1940" ana="#regular">
               <seg xml:id="ParlaMint-SK_1998-06-30-t1m49.u1310.p1">Mne sa fantasticky páči, že už 12 opozičných poslancov dopĺňa pána Kukana, čo chcel povedať, čo mal povedať a čo by prípadne nepovedal. Pokračujte, kolegovia opoziční poslanci, je to veľmi zábavné.</seg>
            </u>
            <u xml:id="ParlaMint-SK_1998-06-30-t1m49.u1311" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1311.p1">Ešte pani poslankyňa Lazarová.</seg>
            </u>
            <u xml:id="ParlaMint-SK_1998-06-30-t1m49.u1312" who="#ZoraLazarová.1938" ana="#regular">
               <seg xml:id="ParlaMint-SK_1998-06-30-t1m49.u1312.p1">Treba si uvedomiť, že prioritou a nevyhnutnosťou každého novovzniknutého štátu je najskôr vybudovať všetky štátne štruktúry, vnútorne upevniť štát, nechať vykryštalizovať vnútropolitickú situáciu a až potom by sa mal začať pripravovať na prenesenie veľmi významných štátnych kompetencií na centrálne európske orgány, a najmä na Európsku komisiu, Európsku úniu. Niet pochýb o tom, že aj naďalej treba počítať so začlenením Slovenska do Európskej únie, avšak v prvom rade si musíme uvedomiť, že nie za akúkoľvek cenu a nie za takých sebazničujúcich podmienok, ktoré by znamenali v konečnom dôsledku úplnú stratu samobytnosti. Vieme, že na Slovensko sa kladú iné kritériá, ako sa kladú na všetky ostatné krajiny. Samotná Európska únia je v súčasnosti vystavená najmä zo strany malých štátov značnej kritike aj tlakom, ktoré musia v konečnom dôsledku viesť k väčšej demokratizácii samotnej Európskej únie, pretože ináč by to vážne ohrozilo jej existenciu. Aj na úrovni Európskej únie sa musí skončiť obdobie, keď jej vrcholné orgány majú viac, ako je únosné, sklony k mentorovaniu, prikazovaniu, ba i trestaniu za neposlušnosť a za obhajovanie životných záujmov mladého štátu alebo dokonca za to, že nie je dostatočne ústretový pri napĺňaní cudzích záujmov, ktoré smerujú k zničeniu samotnej jeho podstaty. Myslím si, že túto politiku Európskej únie charakterizoval jeden európsky zelený poslanec, keď povedal, že keby sa dnes Európska únia uchádzala o členstvo v Európskej únii, nebola by prijatá...</seg>
            </u>
            <kinesic type="ringing">
               <desc>Zaznel zvuk časomiery.</desc>
            </kinesic>
            <u xml:id="ParlaMint-SK_1998-06-30-t1m49.u1313" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1313.p1">Ďakujem, pani poslankyňa, uplynuli dve minúty. Pani poslankyne, páni poslanci, dávam návrh na skrátenie vystúpení poslancov na 10 minút. Prosím, aby sme sa prezentovali a hlasovali, či súhlasíme s tým, aby vystúpenia boli 10 minút. Prezentovalo sa 64 poslancov. Ďakujem. Pani poslankyne, páni poslanci, skončili sme vystúpenia v rámci rozpravy poslancov, ktorí vystupovali za kluby. Ďalej som dostal písomné prihlášky od týchto poslancov, prečítam ich v poradí: Šimko, Langoš, Vaškovič, Brocka, Pittner, Gaľa, Weiss, Schmögnerová, Ftáčnik, Lysák, Čarnogurský, Slobodník, Fico, Rusnáková, Juraj Švec, Lazarová, Baránik, Kováč, Fogaš a Gbúrová. Počuli ste poradie. Budeme pokračovať v rozprave a vystúpi pán poslanec Šimko.</seg>
            </u>
            <u xml:id="ParlaMint-SK_1998-06-30-t1m49.u1314" who="#IvanŠimko.1955" ana="#regular">
               <seg xml:id="ParlaMint-SK_1998-06-30-t1m49.u1314.p1">Vážený pán predseda Národnej rady Slovenskej republiky, ctená vláda Slovenskej republiky, kolegyne, kolegovia, dámy a páni, najskôr mi dovoľte celkom všeobecne. Táto vláda vládla po prvýkrát štyri roky po roku 1989. Považujem to za dobré, že sa vlastne začal normálny ústavný cyklus, a preto je celkom legitímne, aby sme na záver volebného obdobia hovorili o tom, ako sa slovenská spoločnosť počas štyroch rokov posunula, ktorým smerom, ako sa v nej žije, či jednotlivé rozhodnutia vlády boli pozitívne, alebo negatívne, a v tomto smere je celkom normálne a bežné v demokratických krajinách, ak sa vláda usiluje poukazovať na všetko to, čo považuje vo svojej práci za pozitívne, a v tomto smere hodnotím vlastne aj materiál, ktorý sme dostali - odpočet z vlády. Veľmi pozorne sme si ho preštudovali a napriek tomu, že sme sa nezúčastnili na úvodných vystúpeniach členov vlády, pozorne sme počúvali pri televízoroch, ktoré sú v našich kanceláriách, a je celkom normálne a nijakým spôsobom nemôže nikto z nás vyčítať, že vláda poukazovala naozaj na to, čo považuje za pozitívne. Na druhej strane je v demokratických krajinách absolútne obvyklé, že opozícia je vlastne na to, a na to aj existuje inštitút politickej opozície, že poukazuje na to, čo je v činnosti vlády negatívne alebo čo považuje za negatívne vo svojej činnosti. A z toho dôvodu si myslím, že je smiešne, ak sa doťahujeme na tom, že opoziční politici nevidia nič pozitívne. Takisto by sme sa mohli vzrušovať aj my nad tým, že zase vládni politici nevidia nič negatívne na činnosti tejto vlády. Ale je to normálne rozdelenie úloh v demokratickom parlamente. Iný problém však vidím všeobecný, ktorý má možno trochu procedurálny charakter, ale myslím si, že hovorí vôbec aj o činnosti vlády a vládnej väčšiny v tomto parlamente. Ten problém nemá len dimenziu, o ktorej sme hovorili v súvislosti s plnením rokovacieho poriadku, že vláda má poveriť člena, ktorý uvádza jej materiály, jej návrhy, a odpočet je takisto materiál, a v rokovacom poriadku sa jednoznačne hovorí v jednotnom čísle, čiže to nemôže byť celá vláda, ale ten problém si jednoducho rozhodnete tak, ako ste si ho rozhodli. Problém vidím v tom, že vláda vystupovala 8 hodín pred zrakmi celej republiky, pretože to snímala v priamom prenose Slovenská televízia, a potom, keď dostala opozícia alebo vôbec, keď dostali poslanci Národnej rady možnosť reagovať na toto vystúpenie, nielenže tu nie je Slovenská televízia, ale znovu sa navrhujú reštriktívne opatrenia na to, aby sa vôbec mohli poslanci Národnej rady vyjadriť. V tomto zmysle si myslím, že návrh, ktorý chce skrátiť čas vystúpenia jednotlivých poslancov, jednoducho nie je fér a myslím si, že to je aj hlavný problém konania tejto vlády, jednoducho, nedostatok zmyslu pre fair play. Budem sa vyjadrovať k dvom činnostiam vlády, jednak k rezortu spravodlivosti a k legislatíve. Predovšetkým, pokiaľ ide o rezort spravodlivosti, mi ide o to, aké podmienky utváralo ministerstvo spravodlivosti na chod slovenskej justície. Začnem spomienkou na drobnú udalosť. Pred niekoľkými týždňami som večeral s predstaviteľom istej americkej nevládnej organizácie. Bola tam širšia spoločnosť a v rozhovore sme spomínali prieskumy verejnej mienky o dôvere obyvateľstva k štátnym a spoločenským inštitúciám. Naša realita je nám známa. Zaujímavá však bola odpoveď našich amerických priateľov na otázku, ako takéto prieskumy vyznievajú u nich. Akej inštitúcii dôverujú občania Spojených štátov zvyknutí už po generácie žiť v demokratickom režime? Môžem upokojiť ctených kolegov a kolegyne, poslancov, že obdobne ako u nás parlament, teda americký kongres sa ktovieakej dôvere obyvateľov neteší. Po afére Watergate vraj klesla výrazne i podpora inštitúcií amerického prezidenta a jeho vlády. Viete, komu však Američania dôverujú? Bezkonkurenčne súdom. I keď nepochybne aj tam sú v sporoch vždy strany, z ktorých jedna vyhráva a druhá prehrá, trestné veci, pri ktorých odsúdený nie je nikdy presvedčený, že si svoj trest zaslúžil. I tam sa súdne kauzy rozhodujú často veľmi dlho, advokáti sú drahí a bez nich to nejde. Napriek tomu sa občan jedného z najstarších demokratických štátov obracia na súdy v dôvere, že napokon rozhodnú spravodlivo. Napriek tomu sú súdy inštitúciou, ktorej ľudia v Amerike veria najviac. Nie je to vec súťaže medzi inštitúciami. Súdna moc je chrbtovou kosťou právneho štátu. Je nevyhnutné, aby jej občania mohli dôverovať a aby ju ostatné orgány štátu rešpektovali. Nie je iste náhoda, že moderné totalitné režimy utvárali také ústavné a politické podmienky, ktoré so železnou logikou napokon vždy viedli k deštrukcii nezávislosti súdnej moci. Prvá otázka, ktorá sa natíska po týchto slovách, je: Dôverujú občania na Slovensku svojim súdom väčšmi teraz ako pred štyrmi rokmi? Rešpektujú rozhodnutia súdov i ostatné orgány štátu? Utváralo ministerstvo spravodlivosti v uplynulom období podmienky na to, aby sa chrbtová kosť právneho štátu upevnila? Odpoveďou je, žiaľ, trojnásobné nie. Ľudia súdom nedôverujú. Neveria, že krivdy, ktorých sa na nich dopúšťajú bohatí alebo mocní, sú súdy schopné spravodlivo napraviť. A je to horšie dnes, ako to bolo pred štyrmi rokmi. Z celého Slovenska prichádzajú správy o do neba volajúcich skrivodlivostiach a o politickom a ekonomickom tlaku na rozhodovanie súdov. Po zmene územnej organizácie súdov sa relatívne stabilná personálna infraštruktúra justície úplne rozkolísala. Ministerstvo štyri roky viedlo vojnu so stavovskou organizáciou - Združením sudcov Slovenska. Naopak, usilovalo sa v čo najširšej miere oživovať mechanizmy, ktoré predstavujú faktické podriadenie sa súdnej moci, moci výkonnej. Ustanovenie sudcovských rád možno hodnotiť ako potemkinovskú dedinku usilujúcu sa vytvoriť dojem, že tu jestvuje samospráva sudcov, avšak bez toho, aby sa týmto radám dali reálne právomoci zasiahnuť do zásadných koncepčných či personálnych rozhodnutí. Stav právnej i ľudskej neistoty vyvoláva škandalózne ustanovenie článku 145 ods. 1 Ústavy Slovenskej republiky, ktoré ustanovuje pre sudcov najskôr 4-ročné volebné obdobie a až po ňom voľby bez časového obmedzenia. Samozrejme, ministerstvo za tento ústavný stav zodpovedné nie je. Dodnes však nebolo schopné prijať zákon, ktorý by aspoň definoval kritériá pre sudcov, ktorým sa skončí štvorročná lehota. Čo s tými, ktorí nie sú potom zvolení? Vláda si viackrát dala načas, kým zoznam týchto sudcov predložila Národnej rade. Toto všetko je nielen zdrojom neistoty v postavení sudcov, ale v konečnom dôsledku to odnáša občan, ktorý právom požaduje spravodlivé a včasné rozhodovanie súdov. Vedie to napokon k tomu, že ľudia v našej vlasti prestávajú veriť v možnosť dovolať sa obrany pred krivdami. Je čas na zmenu. Súdnictvo potrebuje dokončenie transformácie, ktorá po roku 1992 zostala na polceste. Je nevyhnutné posilňovať samosprávne mechanizmy, ako i zodpovednosť vo vnútri sudcovského stavu. Dôvera ľudí sa bude budovať iba ťažko, ale začiatok musí byť v jasných krokoch, ktoré obnovia úctu pred spravodlivosťou a zákonom i zo strany orgánov štátu. Nikto iný než súdy nemôže človeku v štáte ukázať, že zákon platí pre každého. V tomto končiacom sa volebnom období tomu už nikto neverí. Pre jedného platí viac, pre druhého menej. Hoci nepochybujem, že drvivá väčšina sudcov je i v tejto situácii statočná a osobne nezávislá, sú takí, o ktorých sa vie, že slúžia vládnej moci. Im sa často prideľujú veci, ktoré mali politický či iný kontext. V druhej časti môjho vystúpenia sa budem venovať legislatíve uplynulého obdobia. Nebudem sa príliš venovať formálnej kvalite navrhovaných zákonov. Vládne návrhy často prichádzali v skrátenom konaní, hoci na to nebol zákonný dôvod. Dotvárali sa na pôde parlamentu, pretože boli vnútorne nekonzistentné a viackrát sa k nim vyjadril Ústavný súd, pretože boli v rozpore so základným zákonom nášho štátu. Náš právny poriadok je dnes komplikovanejší a neprehľadnejší, než bol pre štyrmi rokmi. To všetko je však iba forma. Svoju pozornosť chcem upriamiť inam. Právnici vedia, že komunistická moc sa po neústavnom prevrate v roku 1948 v bývalom Česko-Slovensku pustila do zásadnej prestavby nášho právneho poriadku. Nazývalo sa to tzv. právnickou dvojročnicou. Ňou sa menili pravidlá režimu. Z normálneho sa utváral režim koncentrácie moci a závislosti občanov od nej. Obdobná ambícia sa stala obsahom zákonodarstva aj v uplynulých štyroch rokoch. Už úvod, novembrová noc z roku 1994 s najväčším sústredením protiústavných rozhodnutí na jednu schôdzu bola signálom hovoriacim zreteľne, ako bude vyzerať legislatíva celého obdobia. Vo všeobecnosti ju možno charakterizovať ako úsilie o sústredenie moci do rúk vlády, o absolútne rozhodovacie právomoci v oblasti privatizácie a o postupné obmedzovanie občianskej aktivity a samosprávy. Keď si zoberieme Zbierku zákonov a pozrieme si jeden zákon po druhom, postupne sa v nich uberá občanovi a dáva sa mocenskému centru štátu, ktorý sa vytvára v ústredí, teda vo vláde. Ústava síce vychádza z moderných princípov moci, ktorá je rozdelená zo základných práv a slobôd občanov, ale zákonodarstvo uplynulých štyroch rokov tieto princípy stále menej a menej rešpektovalo. Judikatúra Ústavného súdu napokon ukazuje, že neraz sa dostalo i do priameho konfliktu s ním. Pripomeňme si aspoň niektoré najzávažnejšie zákony, ktoré obsahujú uvedené politické zámery. Novembrová noc v roku 1994 priniesla dva privatizačné zákony, ako napríklad zákon číslo 369/1994. Vo všetkých prípadoch, keď budem hovoriť čísla, tak ide o Zbierku zákonov, aj pokiaľ budem hovoriť čísla Ústavného súdu, teda rozhodnutí Ústavného súdu, takže nebudem to vždy opakovať, že ide o Zbierku zákonov. Teda tento zákon číslo 369/1994, ktorým prešli právomoci rozhodovať o priamych predajoch z vlády na Fond národného majetku, a zákon číslo 370/1994 o zrušení privatizačných rozhodnutí Moravčíkovej vlády. Oba zákony boli ako celok v rozpore s ústavou, čo Ústavný súd konštatoval v prvom prípade nálezom publikovaným pod číslom 352/1996 a v druhom pod číslom 126/1995. Samozrejme, vtedy táto vláda ešte formálne nejestvovala, ale fakticky ako parlamentná politická a hlasovacia koalícia už fungovala. Zákonom číslo 72/1995, ktorým sa novelizoval zákon o Slovenskej informačnej službe, si vláda privlastnila právomoc vymenúvať a odvolávať riaditeľa Slovenskej informačnej služby. Novelou volebného zákona číslo 81/1995 sa rozhodlo, že pri nastupovaní náhradníkov za poslancov Národnej rady nebude už rozhodujúca vôľa voličov vyjadrená prednostnými hlasmi vo voľbách, ale vôľa politickej strany. Novela zákona o štátnej správe v školstve a školskej samospráve číslo 84/1995 odobrala reálne právomoci školským samosprávam. Novelou Trestného zákona číslo 102/1995 sa zrušilo podplácanie ako trestný čin. Novelou zákona o majetku obcí číslo 147/1995 sa vládna väčšina pokúsila po prvýkrát odňať obciam lesy nachádzajúce sa vo Vojenskom výcvikovom priestore Javorina. Potom ako Ústavný súd svojím nálezom číslo 130/1996 vyhlásil viaceré ustanovenia zákona za protiústavné, prijala vládna väčšina zákon o vojenských obvodoch s tým istým zámerom. Novelou zákona o zriadení Armády Slovenskej republiky číslo 166/1995 sústredila vláda do svojich rúk i právomoc vymenúvať a odvolávať náčelníka Generálneho štábu. Ústavný súd však v náleze číslo 4/1997 vyhlásil príslušné ustanovenia zákona za protiústavné. Rozpor s ústavou konštatoval nález Ústavného súdu číslo 131/1996 i v zákone o niektorých opatreniach na usporiadanie vlastníctva k pozemkom číslo 180/1995. Ďalšia novela zákona o veľkej privatizácii číslo 190/1995 zrušila kupónovú privatizáciu. Utvorila stav, že prakticky jedinou formou privatizácie boli priame predaje, ktoré sa uskutočňovali na základe protiústavného zákona. Záujmy privatizérov a mocných celkom cynicky ochraňovali ustanovenia zákona o zabezpečení záujmov štátu pri privatizácii strategicky dôležitých podnikov číslo 192/1995. Tieto ustanovenia tiež vyhlásil Ústavný súd za protiústavné v náleze číslo 135/1996. Vláda a Fond národného majetku tento zákon dodržiavali len vtedy, keď sa im to hodilo. Ústavný súd vyhlásil za protiústavné i niektoré ustanovenia novely stavebného zákona pod číslom 199 z toho istého roku. Svoju silu ďalej demonštrovala vláda novelou zákona o civilnej službe číslo 207/1995. V novele troch predpisov Občianskeho súdneho poriadku, notárskeho poriadku a zákona o súdnych poplatkoch pod číslom 232/1995 sme sa na Slovensku vrátili k totalitným ustanoveniam o mimoriadnych opravných prostriedkoch a k možnosti prokurátora vstupovať do občianskoprávnych konaní. Ústavný súd tieto ustanovenia vyhlásil za protiústavné v náleze číslo 281/1996. Ďalšou novelou, tentoraz zákona o spôsobe vykonania referenda číslo 269/1995, sa vláda pokúsila dostať pod kontrolu vôľu občanov vyjadrenú v petícii, ktorá požaduje vyhlásenie referenda tak, aby ju preskúmavala Národná rada. Strach pred hlasom občana v referende jestvoval už v roku 1995. I tieto ustanovenia však Ústavný súd vyhlásil za protiústavné nálezom číslo 153/1996. Posledným zo série týchto zákonov v roku 1995 bol zákon o štátnom jazyku číslo 270/1995. Utvoril stav právnej neistoty v mnohých právnych vzťahoch. Ministerstvo kultúry, aspoň pokiaľ som informovaný, dodnes nevyhlásilo kodifikovanú podobu štátneho jazyka. Zákon zakotvil neuveriteľné sankcie, aké nemajú nikde na svete obdobu. Niektoré ustanovenia v súvislosti s používaním štátneho jazyka v úradnom styku vyhlásil Ústavný súd za protiústavné v náleze číslo 260/1997. Hlúpo sa to počúva, však, pán docent, pretože vy ste, pán docent, za tieto zákony poväčšine hlasovali. Osobne by som sa za to hanbil vo vašom prípade. Zákonom číslo 10/1996 o kontrole v štátnej správe zavŕšila vláda centralizáciu kontrolných opatrení na úrad vlády. Vláda v tomto roku prijala i jedno nariadenie, ktorého ustanovenia vyhlásil Ústavný súd za protiústavné v náleze číslo 77/1997. Bolo to nariadenie vlády o vydávaní investičných kupónov číslo 139/1996. Z ďalších zákonov v roku 1996 treba spomenúť zákon o nadáciách číslo 207, ktorý vnútil nadáciám štátnu kontrolu a predstavuje výraznú reštrikciu tejto formy občianskej aktivity. Zákon o územnom a správnom usporiadaní Slovenskej republiky číslo 221/1996 rozparceloval štát na nové okresy a kraje bez fundovanej analýzy, bez vypočutia si hlasu občanov, a veľmi nákladne. Mocensky znamenal spolu so zákonom číslo 222/1996 o organizácii miestnej štátnej správy príležitosť na dokončenie čistiek v štátnej správe. Zákon číslo 292/1996, novela zákona o konkurze a vyrovnaní, mal zabezpečiť osobitnú ochranu privatizérov pred bankrotmi. I tieto ustanovenia zrušil ako protiústavné Ústavný súd v náleze číslo 92 z tohto roku. Ďalší zákon, zákon o prokuratúre číslo 314/1996, predstavuje čiastočný návrat k sovietskej koncepcii prokuratúry ako osobitného mocenského orgánu. I z neho niektoré ustanovenia vyhlásil Ústavný súd za protiústavné v náleze číslo 78/1998. Novelou zákona o Slovenskej televízii číslo 321/1996 sa dosiahla praktická neodvolateľnosť členov Rady Slovenskej televízie, ktorých vládna väčšina vymenila počas novembrovej noci dva roky predtým. Novela vysokoškolského zákona... <vocal type="noise"><desc>Hlasy v sále.</desc></vocal> Myslím si, že tentoraz skladá účty táto vláda tomuto parlamentu. Novela vysokoškolského zákona číslo 324/1996 mala za cieľ zvýšiť vplyv štátu voči vysokým školám a obmedzovanie akademických slobôd. Už som spomínal rozkolísanie súdnej sústavy na základe zákona, ktorým sa ustanovujú nové sídla súdov a obvody súdov pod číslom 328/1996. Bola to príležitosť na výmenu nepohodlných predsedov súdov a na zvýšenie vplyvu štátnej správy na justíciu. Ako ďalší zo zákonov, ktorý obsahoval ustanovenie v rozpore s ústavou, bol zákon o rokovacom poriadku Národnej rady číslo 350/1996 a konštatoval to nález Ústavného súdu číslo 77/1998. Išlo síce o poslanecký návrh zákona, avšak zapadajúci do celkovej legislatívnej koncepcie vládnej väčšiny. Napínanie svalov možno pozorovať i v ďalších dvoch zákonoch - v zákone o prevádzkovaní súkromných bezpečnostných služieb číslo 379/1997 a v zákone o pomocníkoch Policajného zboru číslo 382/1997, ktorý predstavuje návrat k starému totalitnému inštitútu. Pred niekoľkými týždňami bola prijatá novela volebného zákona do Národnej rady Slovenskej republiky číslo 182/1998, ktorá predstavovala politicky účelový hrubý zásah do nášho volebného práva, a pred niekoľkými dňami bola schválená novela volebného zákona do orgánov obecných samospráv, ktorá prakticky likviduje inštitút opozície v obecných zastupiteľstvách a zakladá právnu nerovnosť hlasov v etnicky rôznorodých obciach. Okrem prijatých zákonov nemožno obísť dva návrhy novely Trestného zákona, tzv. zákony na ochranu republiky, ktoré predstavovali návrat ku gumovým ustanoveniam represívnych trestnoprávnych predpisov, na základe ktorých sa uskutočňovali politické procesy v päťdesiatych rokoch. Jeden bol poslanecký, druhý vládny, oba boli schválené, a až potom, čo ich prezident vrátil na nové prerokovanie, po obrovskom politickom zápase ich napokon Národná rada odmietla. Dámy a páni, tieto zákony nepovažujem za nekvalitnú prácu, či dokonca za omyly, ba ani tie protiústavné. Vláda v týchto prípadoch jednoducho kalkulovala, že od prijatia zákona do rozhodnutia Ústavného súdu prebehne obdobie, keď bude zákon účinný. A toto obdobie aj vždy intenzívne využívala. Vláda týmito zákonmi pretvárala štyri roky slovenskú spoločnosť na svoj obraz. Tieto zákony vypovedajú o jej koncepčnej predstave o usporiadaní vecí verejných. Cieľavedome a systémovo utvárala režim pre dravcov. Táto vláda vychádza z filozofie spoločnosti založenej na nietzscheovskej vôli k moci. K spoločnosti, ktorá nepozná solidaritu ľudí a nemá rada demokratickú diskusiu a slobodného nezávislého občana. Pravidlá, ktoré sa na Slovensku zrodili v zákonodarstve za posledné roky, utvorili z tejto krajiny neototalitný hybrid, v ktorom sa nachádzajú prvky demokracie i prvky autoritatívneho režimu. O tom, ktoré z týchto prvkov budú pre našu spoločnosť určujúce v budúcnosti, rozhodnú septembrové voľby. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1315" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1315.p1">Pán poslanec Cuper - faktická poznámka.</seg>
            </u>
            <u xml:id="ParlaMint-SK_1998-06-30-t1m49.u1316" who="#JánCuper.1946" ana="#regular">
               <seg xml:id="ParlaMint-SK_1998-06-30-t1m49.u1316.p1">Iváňuška, Iváňuška, už som ti niekoľkokrát povedal, že ti naozaj chýba dovzdelanie z dejín demokracie. Musím sa ohradiť v mene starých Grékov aj v mene stredovekej demokracie hanzovných miest, pretože tvrdenie o tom, že Amerika má najstaršiu demokraciu, prinajlepšom svedčí o tom, že si asi nechodil na prednášky z teórie štátu a práva, alebo vôbec nič nevieš o demokracii. Takisto tvoje tvrdenie o dôvere občanov v súdnu moc aj porovnávanie so Spojenými štátmi americkými neobstojí, pretože v Spojených štátoch si sudcov vyberajú občania sami. Tu sudcov volíme, samozrejme, nepriamo v Národnej rade. A pokiaľ ide o manipulovanie so súdnou mocou, myslím si, že ty si k tomu prispel aj s tvojím predsedom, že sa tu zaviedlo niečo, čomu sa hovorí súdna demokracia, i keď si proti tomu termínu protestoval aj s tvojím predsedom. K ostatným hlúpostiam, ktoré si natáral, sa vyjadrovať nebudem, pretože sú asi také pravdivé ako tvoje tvrdenia o tom, že najstaršia demokracia je v Spojených štátoch amerických. Samozrejme, bolo by potrebné predsa len spresniť niektoré veci, pretože jazykový zákon Ústavný súd nezrušil, zrušil práve jediné ustanovenie o vydávaní kodifikovanej podoby slovenského jazyka, ale zrušil aj ďalšie vaše podanie v tom, že by poslanci maďarskej národnosti tu mali hovoriť po maďarsky. Pod všetkým, pán Šimko, si bol podpísaný aj ty a neboli ste úspešní, tak čo rozprávaš, že to bol protiústavný zákon, keď dodnes celý platí. Mohol by som pokračovať o tvojich hodnoteniach, samozrejme, aj ďalej, ale to zhodnotí až história. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1317" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1317.p1">Pán poslanec Glinský.</seg>
            </u>
            <u xml:id="ParlaMint-SK_1998-06-30-t1m49.u1318" who="#JozefGlinský.1953" ana="#regular">
               <seg xml:id="ParlaMint-SK_1998-06-30-t1m49.u1318.p1">Pán poslanec Šimko tvrdí, že táto vláda sa usiluje vytvoriť systém podľa svojho obrazu, režim pre dravcov. Ale to isté, že u nás funguje režim pre dravcov, vládne filozofia restlingu, pán poslanec Šimko konštatoval pred tromi, štyrmi rokmi na začiatku zasadnutia tohto parlamentu. A práve v tejto vládnej koalícii sú sily, ktoré hľadajú spôsob, ako sa brániť dominancii filozofii restlingu. Nechcem porovnávať ani Spojené štáty americké, pán poslanec dáva za príklad Spojené štáty, fungovanie právneho systému, kde príznačne, naozaj bezkonkurenčne majú najviac dôveru sudcovia. Ale to, že funguje právny systém tak, ako funguje, bolo napríklad príčinou výbuchov, mnohých výbuchov v amerických getách. V tlači je množstvo káuz, ktoré dokazujú, že kto má peniaze, ten zvíťazí v právnych sporoch. Je mnoho káuz v odbornej literatúre, podľa ktorých dokonca firmy, ktoré sú solventné, prostredníctvom právneho systému sa usilujú zničiť konkurenciu atď. Milión právnikov, 70 % všetkých právnikov sveta je v Spojených štátoch, ale 2 milióny väzňov. Čo to je za slobodná krajina? Ďakujem.</seg>
            </u>
            <u xml:id="ParlaMint-SK_1998-06-30-t1m49.u1319" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1319.p1">Pán poslanec Sečánsky.</seg>
            </u>
            <u xml:id="ParlaMint-SK_1998-06-30-t1m49.u1320" who="#MilanSečánsky.1929" ana="#regular">
               <seg xml:id="ParlaMint-SK_1998-06-30-t1m49.u1320.p1">Pán poslanec Šimko pri vymenúvaní zákonov, ktoré boli napadnuté na Ústavnom súde, uviedol aj zákon o rokovacom poriadku. Vyznelo to tak, ako keby Ústavný súd tento rokovací poriadok zrušil. Kvôli vecnosti uvádzam, že to vôbec nie je pravda. Návrhom niektorých opozičných poslancov bol napadnutý § 31 rokovacieho poriadku, ktorý hovorí, že rokovacím jazykom na schôdzach Národnej rady a jej orgánov je štátny jazyk, a § 92 rokovacieho poriadku, ktorý rozdeľuje 15-dňovú lehotu, ktorá sa týka podpisovania zákonov medzi predsedu Národnej rady, predsedu vlády a prezidenta republiky. Ústavný súd § 31 o rokovacom poriadku vôbec nezrušil, naopak, potvrdil, že nie je v rozpore s ústavou. Ústavný súd vyslovil, že § 92 je v rozpore s ústavou v tom smere, že 15-dňová lehota je daná k dispozícii len prezidentovi republiky. Národná rada nereparovala § 92, preto tento vypadol z rokovacieho poriadku. Ale za víťazstvo považujem to, že Ústavný súd nepotvrdil a nevyslovil, že rokovací poriadok, teda štátny jazyk, ktorý je rokovacím jazykom v Národnej rade, nie je v rozpore s ústavou. To pán Šimko, samozrejme, nepovedal.</seg>
            </u>
            <u xml:id="ParlaMint-SK_1998-06-30-t1m49.u1321" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1321.p1">Pán poslanec Slobodník.</seg>
            </u>
            <u xml:id="ParlaMint-SK_1998-06-30-t1m49.u1322" who="#DušanSlobodník.1927" ana="#regular">
               <seg xml:id="ParlaMint-SK_1998-06-30-t1m49.u1322.p1">Chcel by som pripomenúť tú otázku z referenda, ktorú koncipoval pán Šimko, v ktorej ukázal svoje právnické "schopnosti", keď chcel pri referendovej otázke hneď z toho vyrobiť aj zákon. Ale spomenul som si na iné. Pán Šimko bol ministrom spravodlivosti v dočasnej vláde. A spomínam si na procedúru, ktorá bola pravidelná po každom zasadnutí vlády. Kritizoval to alebo ono - dobre, boli ste podpredsedom, v poriadku - kritizoval po každej schôdzi - opravujem sa, neboli ste ministrom spravodlivosti, ale podpredsedom -, ale po každej schôdzi, to bola vaša špecialita, ste kritizovali to alebo ono ministerstvo. To bola vaša metóda. Teraz ste túto metódu vy - už ani nebudem pripomínať, čo ste nás nazvali barbarmi za to, že sme chceli Slovensko, a nie Česko-Slovensko - toto je metóda, ktorú ste použili aj teraz. A tu by som vám pripomenul Českú republiku. Aj tam sa robila podobná obštrukcia, aká sa robí vami a takýmito vystúpeniami, aké ste mali teraz. Pokus znevážiť premiéra Klausa. Viete, ako sa to skončilo. Tam sa tiež našli sily, ktoré kritizovali a kritizovali Klausa po jeho páde, konšpirovali atď., poznáme to, netreba sa o tom rozširovať. Nuž vaša metóda, ktorú ste použili už ako podpredseda vlády, sa neosvedčila a môžem vám zaručiť, že sa neosvedčí ani pri týchto voľbách, márne sa usilujete. Pravda zostane pravdou, slovenská pravda. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1323" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1323.p1">Pán poslanec Baránik.</seg>
            </u>
            <u xml:id="ParlaMint-SK_1998-06-30-t1m49.u1324" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u1324.p1">Ďakujem pekne, pán predseda. V roku 1995 som opakoval výrok bývalého federálneho poslanca o tom, že súdy sú u nás až také nezávislé, že sú nezávislé aj od zákonov a že sú závislé predovšetkým od iných faktorov, ale nie objektívnych, to znamená na základe pozornosti, ktorá sa tým-ktorým sudcom finančne venuje. A treba si uvedomiť, že korupcia v súdnictve u nás bola, bola v bývalom režime, všetky procesy, ktoré prebiehali po roku 1970, boli touto črtou ohromne poznačené a viedli k veľkým a rozsiahlym ľudským tragédiám, ktoré sám poznám, ako nevinní ľudia prišli práve v dôsledku tohto o život. Pri prerokúvaní vládneho vyhlásenia, hodnotenia vládneho vyhlásenia, som sedel vedľa predsedu Ústavného súdu a pozeral som jeho hodnotenie, ktoré mal. Tak sa ukázalo, že len nepatrná časť z podaní na Ústavný súd našla potom odozvu na Ústavnom súde, naprostá väčšina bola zamietnutá. To znamená, že návrhy na podania vychádzali z neobjektívneho a neseriózneho hodnotenia. K územnej štátnej správe by som vám, pán poslanec, chcel povedať, že nie je pravda, že územná štátna správa a jej reforma bola urobená bez hlbšej analýzy. Predsa je všeobecne známe, že od začiatku šesťdesiatych rokov sa pracovalo u nás vo Výskumnom ústave oblastného plánovania na územnej štátnej správe, na jej zmene atď...</seg>
            </u>
            <kinesic type="ringing">
               <desc>Zaznel zvuk časomiery.</desc>
            </kinesic>
            <u xml:id="ParlaMint-SK_1998-06-30-t1m49.u1325" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1325.p1">Ďakujem. Pán poslanec Hofbauer.</seg>
            </u>
            <u xml:id="ParlaMint-SK_1998-06-30-t1m49.u1326" who="#RomanHofbauer.1940" ana="#regular">
               <seg xml:id="ParlaMint-SK_1998-06-30-t1m49.u1326.p1">Pán poslanec Šimko, zabudli ste sa v súvislosti so sudcami zmieniť o tom, že sudcovia na Slovensku sú združení do Združenia slovenských sudcov. Zabudli ste uviesť, že toto združenie je začlenené do Grémia tretieho sektora, zabudli ste uviesť to, že Grémium tretieho sektora zastrešuje pán Pavol Demeš. Zabudli ste uviesť to, že pán Pavol Demeš bol pracovníkom Kancelárie prezidenta republiky a v súčasnosti sa už zaoberá len tretím sektorom. A zabudli ste uviesť, že tretí sektor a Pavol Demeš sú podriadení Nadácii pre občianske spoločnosti so sídlom v Spojených štátoch amerických. Takže to ste zabudli uviesť na dokreslenie pozície nášho tzv. nezávislého súdnictva v suverénnom štáte.</seg>
            </u>
            <u xml:id="ParlaMint-SK_1998-06-30-t1m49.u1327" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1327.p1">Ďakujem. Pán poslanec Baránik.</seg>
            </u>
            <u xml:id="ParlaMint-SK_1998-06-30-t1m49.u1328" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u1328.p1">Pán poslanec, spomínali ste, že vysokoškolský zákon chcel narušiť akademické slobody. Veď viete veľmi dobre, že tento paragraf v tejto novele vysokoškolského zákona absolútne nebol. Takže táto pripomienka je naprosto bezpredmetná. Ďakujem pekne, pán predseda.</seg>
            </u>
            <u xml:id="ParlaMint-SK_1998-06-30-t1m49.u1329" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1329.p1">Pán poslanec, nechcel som mať poznámku, ale súhlasím so všetkým, pokiaľ ste čítali jednotlivé zákony, o ktorých Ústavný súd rozhodoval a niektoré skutočnosti zamietol. Ale potom treba povedať úplne o rozhodovaní Ústavného súdu, že všetky návrhy a nálezy, ktoré ste podávali, Ústavný súd po preskúmaní a vyrieknutí hodnotil dvojitým názorom. Hovorili ste o zákone, pokiaľ ide o prokuratúru. Ústavný súd tam ozaj v jednej desatine toho, čo ste navrhovali, vám dal za pravdu, ale o tom ostatnom povedal, že nemáte pravdu. To znamená, že ak by ste vy pripravovali ten zákon, tak ho pripravíte horší. A to urobil skoro pri všetkých zákonoch. A potom ste hovorili, že ide o prokuratúru typu Sovietskeho zväzu. Mýlite sa. Idea tejto prokuratúry bola odstránená, pretože tu prokurátor nie je už strážcom socialistickej zákonnosti. A pokiaľ ide o Francúzsko, tak Sovieti prebrali z Francúzska princíp prokuratúry. Ak si prečítate francúzsku právnu literatúru dnes, tak všetci uvažujú o návrate k tejto prokuratúre. Pán poslanec Langoš je prihlásený ako ďalší do rozpravy. Pripraví sa poslanec Vaškovič.</seg>
            </u>
            <u xml:id="ParlaMint-SK_1998-06-30-t1m49.u1330" who="#JánLangoš.1946" ana="#regular">
               <seg xml:id="ParlaMint-SK_1998-06-30-t1m49.u1330.p1">Ďakujem za slovo. Slovenská pravda, to je ako Nemecká matematika, len autora knihy Nemecká matematika, známeho nemeckého matematika vylúčili z významného združenia matematikov v tridsiatych rokoch. Vážená snemovňa slovenského parlamentu, dámy a páni, v januári 1995, keď vláda predložila svoje programové vyhlásenie a uchádzala sa o podporu parlamentu, ktorú dostala, som v rozprave povedal toto: "Ľavičiari vedia krásne rozprávať a sľubovať hory-doly, ale skúsenosti z európskych štátov hovoria o tom, že za sebou nechávajú dlhy a prázdnu štátnu pokladnicu. Čítanie rezortných kapitol však môže u niektorých vyvolať nostalgiu za odborníckymi podkladmi štátnych plánovacích komisií na vypracovanie päťročných plánov." A na inom mieste som povedal: "Zarážajúce je, že pri vysokej kriminalite, nových a veľmi nebezpečných formách organizovanej kriminality nerešpektujúcej hranice, šíriacej sa drogovej závislosti venuje svojim zámerom vláda v oblasti vnútornej bezpečnosti 15 viet." A ďalej, ak vezmeme programové vyhlásenie vlády ako celok a v úplnosti, potom tu máme pred sebou najrozsiahlejší ústup od projektu rýchlej a radikálnej reformy z roku 1990 a sumár nesplniteľných snov rozrastajúcej sa štátnej byrokracie. Dámy a páni, výsledok štvorročnej vlády Hnutia za demokratické Slovensko je zlyhanie rozumu, práva, spravodlivosti a verejnej morálky v politike. Vláda zaviedla našu krajinu na pokraj rozvratu ústavného politického systému a hospodárstva. Budem veľmi stručný. Vláda poslala do parlamentu dva metráky papiera popísaného prázdnymi slovami. Stručne a vyčerpávajúco sa k tomu, čo sa nazýva odpočtom, dá povedať týchto 56 viet. Prvá veta: Trvalo narastal deficit bežného účtu. Nadmieru narástla vnútorná aj zahraničná zadlženosť štátu. Vzrástlo priame aj nepriame daňové zaťaženie a zvýšili sa daňové úniky. Fond národného majetku sa stal zadlženým, musí si požičiavať a nevytvára rezervy na preplatenie dlhopisov po roku 2000. Bola zrušená druhá vlna kupónovej privatizácie. Kapitálový trh bol zdecimovaný zásahmi vlády. Vláda vytvorila likvidačné prostredie na súkromné podnikanie vysokými úrokovými mierami, vysokými daňami, neprehľadnými zákonmi a vládnymi nariadeniami, nevynucovaním dodržiavania zákonov a nedostatočným vynucovaním plnenia zmlúv. Došlo ku kriminalizácii podnikateľského prostredia, k výpalníctvu a k vydieraniu. Skutočná nezamestnanosť nebola znížená na sľubovaných 10 %, dokonca vzrástla na 14 %. Desiata veta: Vláda neodvádzala do poisťovní zákonom prikázané dávky. Vláda nedodržiavala zvýšenie dôchodkov v závislosti od rastu cien a priemerných miezd vo výške 15 %, ale iba vo výške 8 %. Chýbajú zákony a vykonávacie predpisy k právam zakotveným v ústave. Nebola prijatá legislatíva týkajúca sa vyšších samosprávnych celkov. Nebola transformovaná prokuratúra na štátne zastupiteľstvá. Polícia bola podriadená ministerstvu vnútra. Nebola zabezpečená nezávislosť súdnych orgánov. Neboli rešpektované rozhodnutia Ústavného súdu. Štátnymi orgánmi neboli rešpektované rozsudky súdov. Boli obchádzané stavovské organizácie sudcov. Nebol dodržaný ústavný postup pri navrhovaní tzv. štvorročných sudcov na voľbu na doživotie. Neboli rešpektované návrhy sudcovských rád pri riadení rezortu justície. Vláda poprela reformu verejnej správy z roku 1990 a podriadila samosprávu štátnej správe. Verejná správa sa vzdialila od občanov, namiesto 131 obvodných úradov je dnes 79 okresov. Neúmerne vzrástli výdavky na štátnu byrokraciu, na budovy, vybavenie, mzdy, vzrástol počet štátnych úradníkov. Bola spolitizovaná štátna správa. Zákonom o nadáciách boli obmedzené nadácie. Prehĺbili sa ekonomické a sociálne rozdiely medzi regiónmi, zlyhali podporné programy pre zaostávajúce regióny. Vláda neúmerne posilnila postavenie tajnej služby SIS, ktorá sa vymkla spod kontroly Národnej rady Slovenskej republiky. Vláda rozrušila nezávislú činnosť vyšetrovacích orgánov. Vláda politizáciou znížila autoritu polície. Vláda prepojením hospodárskej a politickej kriminality zneistila políciu v boji s kriminalitou. <vocal type="noise"><desc>Ruch v miestnosti.</desc></vocal> Pán predseda, prosím vás, urobte poriadok. Vláda svojím odporom voči NATO demoralizovala armádu Slovenskej republiky pripravenú technicky a organizačne na vstup do aliancie. Zmenou zákona o vymenovaní náčelníka Generálneho štábu a politickým bojom HZDS o ministerstvo obrany vláda spolitizovala velenie armády. Vláda neznížila počet vojakov, neznížila dĺžku trvania vojenskej služby a sťažila civilnú službu. Vláda nepreorientovala výzbroj na západné zbrojné systémy. Vláda zabránila prijatiu Slovenskej republiky do NATO a Európskej únie. Slovensko bolo vyradené zo skupiny štátov, s ktorými začala Európska únia v tomto roku rozhovory o vstupe na Madridskom stretnutí v roku 1997, nebolo pozvané do NATO a nebolo ani zaradené medzi perspektívne krajiny druhej vlny rozširovania. Vláda zhoršila vzťahy so susednými krajinami, najmä s Českou republikou, Rakúskom a Maďarskom. Vláda pestovala jednostranne závislé a nevýhodné vzťahy s Ruskom, ktoré ústami prezidenta Jeľcina zasiahlo v prospech vlády do volebnej kampane. Štyridsiata veta: Vláda nedobudovala, ale priamo rozložila zahraničnú službu. Vláda priviedla zdravotníctvo na pokraj kolapsu. Vláda privatizovala zdravotnícke a farmaceutické zariadenia svojim priaznivcom. Vláda sa stala najväčším dlžníkom zdravotného poistenia. Vláda zlikvidovala funkčné školské správy. Vláda nezabezpečila rovnocenné postavenie štátnych, cirkevných a súkromných škôl. Vláda vytvorila centralistický systém odborov školstva a kultúry okresných a krajských úradov takmer zhodný so systémom voľakedajších národných výborov. Vláda znížila nezávislosť školskej inšpekcie. Vláda vytvorila protekcionistický systém prideľovania štátnych objednávok na tvorbu učebníc, pričom viaceré základné učebné odbory nemajú dnes učebnice. Vláda nezvýšila počet vysokoškolských študentov ani kvalitu štúdia. Finančné prostriedky na nové vysoké školy išli na úkor tradičných vysokých škôl a univerzít. Päťdesiata veta: Vláda protiprávnou privatizáciou Koliby a presunom Národného filmového archívu do súkromných rúk zničila národnú kinematografiu. Vláda ohrozila divadelníctvo zrušením právnej subjektivity divadiel. Vláda ohrozila naše kultúrne dedičstvo zrušením právnej subjektivity múzeí a galérií, ako aj živelným fungovaním pamiatkovej starostlivosti. Prevedením fondu Pro Slovakia do straníckych rúk diskriminovala vláda celé skupiny umelcov. Vláda preorientovala svoju kultúrnu politiku na krajiny ako Čína, Kuba, Srbsko a Chorvátsko. Vláda zanedbala problémy životného prostredia, v dôsledku čoho sa jeho ochrana za posledné roky značne znížila. V oblasti atómových elektrární vláda porušila všetky záväzné sľuby zahraničným partnerom a vystavila Slovenskú republiku do postavenia nespoľahlivého partnera. Päťdesiata šiesta a posledná veta: Prijatím zákona o štátnom jazyku a praktickými opatreniami v školskej a kultúrnej politike ohrozuje vláda svojou národnostnou politikou občianske spolužitie, vnútornú stabilitu štátu a medzinárodné postavenie Slovenskej republiky. Dámy a páni, dôsledkom takejto politiky je pokles životnej úrovne obyvateľstva, veľký sociálny rozdiel medzi úzkou majetnou vrstvou a vrstvou zamestnancov, ochromenie demokratického štátu, rýchle rozširovanie a narastanie výkonnej moci, rozklad ústavného právneho systému. Zvyšuje sa osobná neistota občanov v oblasti ich osobnej bezpečnosti, verejný život zaplavila politická kultúra stoky, zhoršuje sa zdravie, vzdelanosť obyvateľstva a od Slovenska sa izoluje civilizovaný svet Západu. Víťazstvo Slovenskej demokratickej koalície vo voľbách je z tohto hľadiska základnou potrebou občanov našej krajiny, ktorí túžia po lepšom osobnom a rodinnom živote, po pokoji a poriadku a trvalom mieste Slovenska medzi demokratickými štátmi. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1331" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1331.p1">Faktická poznámka - pán poslanec Glinský.</seg>
            </u>
            <u xml:id="ParlaMint-SK_1998-06-30-t1m49.u1332" who="#JozefGlinský.1953" ana="#regular">
               <seg xml:id="ParlaMint-SK_1998-06-30-t1m49.u1332.p1">Ďakujem. Pán poslanec začal takým extempore proti ľavici vôbec. Hovoril ďalej v tejto súvislosti o tom, že ľavica spôsobuje zadlženosť. Domnievam sa, že takú ultraľavicu, aká u nás vládla za čias pána Langoša, sa nám nepošťastí už viac mať, ktorá zničí republiku a zadlží národ. Pánu Langošovi by som chcel prečítať napríklad nejaké cifry z Národnej banky Slovenska: "V roku 1994 celkový dlh Slovenskej republiky bol 30,8 %, celkový vnútorný a zahraničný. V roku 1997 a v predchádzajúcich rokoch bol porovnateľný. V západnej Európe si teraz kladú cieľ, veľký cieľ, dospieť k 60-percentnému zadlženiu. Ja som, naopak, presvedčený, že by sme sa nemali usilovať až tak šetriť, zvlášť v tomto období po vláde "ultranivočiacej, ultraľavicovej" v definícii pána Langoša, garnitúry zo začiatku deväťdesiatych rokov. Že bola zrušená druhá vlna kupónky, to je hriech podľa pána Langoša, ale podľa skutočných expertov je to zásluha, veľká zásluha tejto vlády a dôvod, prečo sa slovenské hospodárstvo relatívne zachovalo a rozvíjalo. Že klesá životná úroveň, to je v hlavách, no neviem, hádam len v hlavách mnohých ľudí, ktorí si to vsugerovali. Ale naozaj by potrebovali možno vyjsť do zahraničia, aby získali štipku toho triezveho rozumu. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1333" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1333.p1">Ďakujem. Pán poslanec Baránik.</seg>
            </u>
            <u xml:id="ParlaMint-SK_1998-06-30-t1m49.u1334" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u1334.p1">Ďakujem pekne, pán predseda. Pán poslanec Langoš, je mi ľúto, že ste totálne stratili pamäť. Veď ste boli členom vlády, ktorá pripravila zákon, podľa ktorého sa vlády ešte v bývalom Česko-Slovensku, federálna aj národné, pripravili v podstate o všetky výkonné funkcie. Vy predsa veľmi dobre viete, že dnes vláda môže na základe tohto zákona riadiť a vplývať na ekonomiku len nepriamymi nástrojmi. Spomínali ste, že vláda zvýšila daňové zaťaženie. Prosím vás, povedzte kedy, v čom a ako. Vláda narušuje trhové prostredie podľa vás vysokými úrokovými mierami. Vážený pán poslanec, aký má vláda vplyv na úrokové miery? Povedzte úprimne, kto určuje úrokové miery? Vy neviete, že máme bankový systém a že toto je výsostná záležitosť bánk? Že vláda nezvyšovala dôchodky? Veď až za tejto vlády sa začali pravidelne každoročne zvyšovať dôchodky. Že sa zvýšil počet štátnych úradníkov? Tak v roku 1995 bolo v štátnej správe zamestnaných 22 tis. a tuším na tento rok je to 19 tis. <vocal type="noise"><desc>Hlasy z pléna.</desc></vocal> Vláda vraj nezvýšila počet vysokoškolákov. Mohli ste počuť, keby ste tu boli prítomný, pán poslanec, koľko bude tohto roku prijatých a ako sa zvýšili počty vysokoškolákov za posledné roky. Ako môžete takéto vrcholne nezodpovedné táranie tliachať ako jeden primitív? Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1335" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1335.p1">Pán poslanec Weiss.</seg>
            </u>
            <u xml:id="ParlaMint-SK_1998-06-30-t1m49.u1336" who="#PeterWeiss.1952" ana="#regular">
               <seg xml:id="ParlaMint-SK_1998-06-30-t1m49.u1336.p1">Chcel by som pánu kolegovi Langošovi pripomenúť, že ľavičiari majú v 15 krajinách Európskej únie 9 ministerských predsedov a vyzerá to tak, že budú mať aj kancelára v Nemeckej spolkovej republike, a keby iba mrhali a márnotratne hospodárili, tak asi by ich ľudia nevolili. Myslím si, že to obvinenie Hnutia za demokratické Slovensko, že to je ľavica, je politologicky veľmi nesprávne. To je etatistická pravica, ktorá využila alebo skôr zneužila politickú moc na to, aby z vlastných radov vytvorila vrstvu bohatých a tejto novovytvorenej vrstve bohatých vytvára privilegované podmienky v hospodárskej súťaži. Práve to treba zmeniť, aby tu bola normálna pravica.</seg>
            </u>
            <u xml:id="ParlaMint-SK_1998-06-30-t1m49.u1337" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1337.p1">O slovo požiadal pán minister Sitek.</seg>
            </u>
            <u xml:id="ParlaMint-SK_1998-06-30-t1m49.u1338" who="#JánSitek.1956" ana="#regular">
               <seg xml:id="ParlaMint-SK_1998-06-30-t1m49.u1338.p1">Vážený pán predseda Národnej rady, vážené poslankyne, vážení poslanci, pán poslanec Langoš mal päť kritických poznámok k Armáde Slovenskej republiky. Všetci zahraniční odborníci, či už vojenskí predstavitelia, alebo politickí predstavitelia, vysoko hodnotia pripravenosť Armády Slovenskej republiky. To ste nespomenuli. Armáda Slovenskej republiky nielenže má doma kredit, ale má ho predovšetkým v zahraničí. Hovorili ste o tom, že nebola skrátená základná vojenská služba. Neviem, odkiaľ ste to vyčítali v programovom vyhlásení vlády a som rád, že za mňa sa základná vojenská služba neskrátila, lebo v krajinách, kde sa základná vojenská služba skrátila pod 12 mesiacov, vlastne sa to potom odzrkadlí v pripravenosti vojsk a v pripravenosti jednotlivých armád. Čo sa týka zbraňových systémov, musíte si uvedomiť jednu vec. Mám všetku úctu k poslancom, ale vždy sa budem baviť o nejakom probléme s odborníkom. Zbraňové systémy jednotlivých armád, ktoré sú členmi NATO, sú väčšinou domáce zbraňové systémy. Teda nezávadzajte, že Armáda Slovenskej republiky nemá zbraňové systémy, ktoré sú kompatibilné s NATO. Práve naopak, naše systémy, ktoré používame teraz a vlastne, ktoré vyrobili naše zbrojovky, sú kompatibilné, a preto je o tieto zbraňové systémy záujem aj v zahraničí. Čiže Armáda Slovenskej republiky v rámci interoperability a kompatibility dosahuje také výsledky, že ju hodnotia zahraniční odborníci, že má väčšiu pripravenosť ako napríklad tie tri štáty, ktoré boli prijaté do NATO - ide o Česko, Poľsko a Maďarsko. Čiže keď chcete kritizovať, tak musíte vecne, a nie v nejakej všeobecnej rovine, ktorá nemá opodstatnenie. A vaša kritika programového vyhlásenia vlády, ktoré je predložené, i odpočtu, nestojí za nič, lebo ani jedno, čo ste povedali, nebolo v programovom vyhlásení vlády. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u1339" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1339.p1">Ďakujem. Pán poslanec Slobodník.</seg>
            </u>
            <u xml:id="ParlaMint-SK_1998-06-30-t1m49.u1340" who="#DušanSlobodník.1927" ana="#regular">
               <seg xml:id="ParlaMint-SK_1998-06-30-t1m49.u1340.p1">Ďakujem, pán predseda. Pán Langoš, vyriekli ste 56 viet kritizujúcich vládu. Zabudli ste spomenúť vetu 57, ktorá vás najväčšmi mrzí, že táto vláda už v roku 1992, a potom znovu v roku 1994 navždy znemožnila vás čechoslovakistov z VPN. Zmietla vaše čechoslovakistické hnutie a nedovolila zapriahnuť Slovensko do vášho koča, ktorý mal "kočírovať" váš veľký podporovateľ z Hradu, a vy to veľmi dobre viete, ktorý mimochodom rozdával zlomyseľné obvinenia z paranoje politikom iného štátu, a teraz tohto patróna Jána Langoša obvinili vlastní českí politici z paranoje. To je jedna vec. A druhá vec, pán Langoš, už som to povedal na adresu ľavice z dolných radov. V dome obesenca sa nehovorí o povraze. Vy sa opovažujete kritizovať ministerstvo vnútra, kritizovať Slovensko a zabudli ste na svoj Mošnov, keď ste ako minister vnútra posielali v maskáčoch a bez plynových masiek likvidovať urán a neviem aké nebezpečné látky, ktoré sa údajne mali doviezť. Zabudli ste na Šurany, na dom pána Horvátha, ktorý ste dali prehľadať hľadajúc zase zbrane, posielajúc tam českých policajtov? Veď je to hanba, keď sa opovážite vôbec otvoriť ústa o vnútre a jeho činnosti. To by ste si azda mohli uvedomiť. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1341" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1341.p1">Pán poslanec Andrejčák.</seg>
            </u>
            <u xml:id="ParlaMint-SK_1998-06-30-t1m49.u1342" who="#ImrichAndrejčák.1941" ana="#regular">
               <seg xml:id="ParlaMint-SK_1998-06-30-t1m49.u1342.p1">Ďakujem za slovo. Robil som si starosti, v akom poradí publikovať a vyvracať klamstvá, ktoré odzneli od našej opozície v oblasti bezpečnosti a obrany. Pri svojej múdrosti pán Langoš svojím tendenčným a nenávistným vystúpením mi dal návod na poradie. Jasne to sformuloval <note>pre mňa výhodne</note>, aby som povyvracal tie nezmysly, čo ste natárali, pán kolega. Je to hrozné, ale až teraz som si uvedomil, ako bolo nebezpečné obdobie pre Česko-Slovensko, keď ste robili ministra vnútra.</seg>
            </u>
            <u xml:id="ParlaMint-SK_1998-06-30-t1m49.u1343" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1343.p1">Pán poslanec Langoš bude reagovať na pána ministra Siteka.</seg>
            </u>
            <u xml:id="ParlaMint-SK_1998-06-30-t1m49.u1344" who="#JánLangoš.1946" ana="#regular">
               <seg xml:id="ParlaMint-SK_1998-06-30-t1m49.u1344.p1">Ďakujem, pán predseda. Pán minister Sitek, prvá veta, ktorú som ako tridsiatu tretiu povedal o armáde, o politike vlády v oblasti budovania armády, znela: "Vláda svojím odporom voči NATO demoralizovala Armádu Slovenskej republiky pripravenú technicky a organizačne na vstup do aliancie." To je všetko.</seg>
            </u>
            <u xml:id="ParlaMint-SK_1998-06-30-t1m49.u1345" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1345.p1">O slovo požiadal pán minister Krajči.</seg>
            </u>
            <u xml:id="ParlaMint-SK_1998-06-30-t1m49.u1346" who="#GustávKrajči.1951" ana="#regular">
               <seg xml:id="ParlaMint-SK_1998-06-30-t1m49.u1346.p1">Vážený pán predseda, vážená Národná rada, som prekvapený, že tak nekoncepčne môže vystúpiť bývalý exminister vnútra, ktorý niektoré veci, o ktorých hovoril, vôbec nevie ani posúdiť z pohľadu, ktorý vlastne vypovedal. Zákony, o ktorých hovoril, že vláda Slovenskej republiky neprijala - ide predovšetkým o zákon o vyšších územných celkoch, ide o zákon, ktorý bol v tejto Národnej rade, a sám vie, že tento zákon bol pripravený na prijatie s tým, že v zmysle Ústavy Slovenskej republiky a aj programového vyhlásenia vlády zapĺňal medzeru, ktorá v rámci samosprávy existuje. Hovoril o tom, že štátna správa si podriadila samosprávu. Pán Langoš, akým spôsobom? Predsa platí zákon číslo 369/1990, ktorý bol prijatý ešte v časoch federálnej republiky a ktorý, ako sám hovoríte, patrí k jedným z najvýznamnejších zákonov týkajúcich sa samosprávy. Štátna správa v žiadnom prípade nezobrala ani len jednu kompetenciu samospráve. Skôr naopak, niektoré kompetencie boli pridané samospráve, či už ide o úsek životného prostredia, odpadového hospodárstva, či o úsek požiarnej ochrany ako kontrolného dozoru, alebo o úsek overovania podpisov, pričom sa uvažuje aj s prenosom ďalších kompetencií. Takže opak je pravdou, lebo trend je taký, že sa budú delimitovať ďalšie právomoci zo štátnej správy na samosprávu. A pokiaľ sa pán Langoš chce vyjadrovať k otázkam narastania trestných činov výpalníctva, vydierania a podobne, vážený pán Langoš, zákon o civilnobezpečnostných službách nebol prijatý v tejto vláde. Tento bol prijatý ešte predtým, ale vláda Vladimíra Mečiara ku koncu roku 1997 prijala balíček bezpečnostných zákonov, ktoré riešili všetky tieto negatívne javy v spoločnosti vrátane výpalníctva, vydierania, výbuchov, organizovanej kriminality. Táto snemovňa celý tento balíček zákonov mala možnosť schváliť, mala možnosť sa s ním oboznámiť a na záver tohto volebného obdobia bol schválený aj zákon na ochranu svedkov, ktorý dopĺňa celý tento balík zákonov, ktoré by mali riešiť otázku bezpečnosti občana. Keď hovoríte, kedy bola najväčšia kriminalita, treba povedať, že to bolo na prelome rokov 1993 a 1994, vtedy vo vláde nebol Vladimír Mečiar. Keď hovoríte o Policajnom zbore, treba povedať, komu je Policajný zbor podriadený, že je to ministerstvo vnútra. Viem, že vždy bol Policajný zbor podriadený ministerstvu vnútra, nebol podriadený pod Demokratickú stranu a pána Langoša. A myslím si, že je zaradený správne pod ministerstvo vnútra. Policajný zbor si plní funkcie. Žiaľbohu, to, že sa vám darí rozkladať Policajný zbor na základe politických ambícií a príslušností, je skutočnosť, ale to robíte vy, pretože v rámci Policajného zboru si nachádzate svojich informátorov a konfidentov, ktorí s vami spolupracujú. Je pravdou aj to, že na základe reformy verejnej správy nedošlo k rozšíreniu počtu štátnych zamestnancov. Veľmi dobre viete, že počet štátnych zamestnancov bol 22 230 a išlo o 643 prvostupňových úradov štátnej správy, ktoré sa zredukovali na 79 okresných úradov ako prvostupňových orgánov štátnej správy a k tomu 43 stálych a dočasných pracovísk, ktoré vykonávajú funkciu bývalých obvodov. Takže v žiadnom prípade sme sa od občana nevzdialili, ale urobili sme úsporný krok tým, že sme znížili počty pracovníkov. A keď hovoríte, že pracovníci pracujú na verejnoprospešných prácach, áno, je to pravda. V skutočnosti však nenapĺňame stavy pracovníkov v štátnej správe o 500 ľudí. Predovšetkým ide o špeciálnych pracovníkov, špeciálne vyškolených pracovníkov, akými sú právnici, geodeti a ďalší, ktorých nenájdeme v rámci verejnoprospešných prác, a takto si len dočasne vypomáhame, pokiaľ sa títo ľudia vyškolia a pripravia do štátnej správy. Aj v súčasnosti vláda prijala správu o činnosti krajských a okresných úradov, kde sa konštatuje, že nesúhlasí s prekročením stavu 20 tis. pracovníkov ako hornej hranice štátnej správy, aj keď mnohé kompetencie z iných rezortov prechádzajú dnes na okresné a krajské úrady či už v rámci sociálnej politiky, v rámci katastra, v rámci veterinárnej starostlivosti, farmácie a podobne. Vieme si to v rámci štátnej správy usporiadať aj s týmito stavmi a počtami, pričom sa aj uvažuje o prenose niektorých agend z Policajného zboru na štátnu správu. Všetko to vieme stihnúť bez toho, aby sme skutočne rozbujneli štátnu správu. No a keď už hovoríme o tom, že bola narušená autorita polície, tak tu musím súhlasiť. Áno, táto autorita bola narušená, predovšetkým prípadom Technopol, kde všetci pracovníci, ktorí sa podieľali na odhaľovaní tejto činnosti, ostali v podstate oklamaní a ich práca vyšla nazmar. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1347" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1347.p1">Pán poslanec Fico požiadal o faktickú poznámku.</seg>
            </u>
            <u xml:id="ParlaMint-SK_1998-06-30-t1m49.u1348" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u1348.p1">Pán predseda, nemám faktickú poznámku, mám procedurálny návrh. Pán predseda, počas štyroch rokov činnosti tohto parlamentu sa vyvinula prax, že parlament slúži vláde Slovenskej republiky. Je nenormálne, keď sa ministri nezúčastňujú na interpeláciách, nezúčastňujú sa na hodine otázok. Je bežné, že ministri nechodia do výborov Národnej rady a posielajú nižších úradníkov.</seg>
            </u>
            <u xml:id="ParlaMint-SK_1998-06-30-t1m49.u1349" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1349.p1">Pán poslanec, procedurálny návrh.</seg>
            </u>
            <u xml:id="ParlaMint-SK_1998-06-30-t1m49.u1350" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u1350.p1">Dám procedurálny návrh, ale najprv ho treba odôvodniť. Pán predseda, dávam procedurálny návrh, pretože je výsmechom, ak sa bavíme o programovom vyhlásení vlády a o plnení tohto programového vyhlásenia, ak tu teraz sedia traja ministri vlády Slovenskej republiky. Teraz vás žiadam, aby sme hlasovali o procedurálnom návrhu, ktorým Národná rada Slovenskej republiky žiada vládu Slovenskej republiky, aby sa dostavila na rokovanie Národnej rady Slovenskej republiky. Ak tento návrh neprejde, žiadam vás, pán predseda, aby ste sa spojili s vládou a aby ste osobne požiadali ministrov, a najmä predsedu vlády, aby sa zúčastnili na rokovaní Národnej rady. Nie sú dôležitejšie povinnosti.</seg>
            </u>
            <u xml:id="ParlaMint-SK_1998-06-30-t1m49.u1351" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1351.p1">Pán poslanec, taký list vo vláde odo mňa je, takže nemusím písať druhý. Váš návrh, samozrejme, akceptujem, dám hlasovať, ale bude potrebné, aby ste aj váš klub pozvali na hlasovanie. Prosím, prezentujme sa a hlasujme o návrhu pána poslanca Fica. Prosím, hlasujme. Je prítomných 52 poslancov. Pán poslanec, z vášho klubu ste dvaja. Dám ešte raz hlasovať o návrhu pána poslanca Fica. Prosím, hlasujme. Prezentovalo sa 35 poslancov. Prosím, páni poslanci, budeme pokračovať v rozprave. S faktickou poznámkou sa hlási ešte pán poslanec Miklušičák.</seg>
            </u>
            <u xml:id="ParlaMint-SK_1998-06-30-t1m49.u1352" who="#JozefMiklušičák.1955" ana="#regular">
               <seg xml:id="ParlaMint-SK_1998-06-30-t1m49.u1352.p1">Ďakujem, pán predseda. Chcem sa len opýtať pána ministra vnútra, keby mohol odcitovať zákon, ktorým prešlo overovanie podpisov na samosprávy.</seg>
            </u>
            <u xml:id="ParlaMint-SK_1998-06-30-t1m49.u1353" who="#IvanGašparovič.1941" ana="#chair">
               <seg xml:id="ParlaMint-SK_1998-06-30-t1m49.u1353.p1">Ďakujem. Ďalej je do rozpravy prihlásený pán poslanec Vaškovič.</seg>
            </u>
            <u xml:id="ParlaMint-SK_1998-06-30-t1m49.u1354" who="#ViliamVaškovič.1945" ana="#regular">
               <seg xml:id="ParlaMint-SK_1998-06-30-t1m49.u1354.p1">Vážení prítomní členovia vlády, vážený pán predseda, vážené kolegyne, kolegovia, vážení hostia, budem sa snažiť byť stručný, napriek tomu, predtým ako sa vyjadrím k ekonomickým otázkam, by som chcel predsa len povedať jednu vec, ktorá ma štyri roky najviac mrzela v tomto parlamente. V úvode vládneho programu je takáto citácia: "Vládny program je významným dokumentom pre celé Slovensko. Má ambíciu osloviť všetkých občanov. Vláda sa chce ústretovo pričiniť o spoločenskú participáciu pri konštruovaní prosperujúceho Slovenska. Potrebujeme spoluprácu a spoluzodpovednosť všetkých parlamentných subjektov." Čakal som, že skutočne k naplneniu tejto základnej myšlienky dôjde. Žiaľbohu, prakticky od prvej schôdze, ktorá tu bola, došlo k tónu, ktorý je konfrontačný, ktorý nemá ani náznak spolupráce, ktorý ani trošku nenaznačil, že by sme mohli participovať na budovaní prosperujúceho Slovenska. Podarilo sa nám túto krajinu rozdeliť na zlých a dobrých Slovákov a ako poslanec som mal pocit ťažkej diskriminácie počas štyroch rokov, pretože som sa snažil aj vecne x-krát prísť so zákonmi, ktoré nemali politický nádych, myslel som si, že iba vecne podstatne vylepšia právne normy a len preto, že som bol opozičný poslanec, nepodarilo sa mi prakticky nič presadiť. Mám tento pocit bezradnosti a bezmocnosti, chcel som to povedať a berte to tak, že som si iba povedal to, čo si myslím. Bolo by smutné, ak by táto krajina, tento parlament mal v tomto duchu pokračovať aj v budúcnosti, tak by sme skutočne všetci pre Slovensko robili veľmi zlú službu, ale v prvom rade ju robia tí, ktorí sú pri moci, pretože silnejší má vždy podať ruku slabšiemu a vždy mu má umožniť alebo vyčleniť priestor na participáciu. To sa, žiaľbohu, nestalo. Prejdem k ekonomickým otázkam. Vláda sa zaviazala položiť základy na dosiahnutie porovnateľnej úrovne výkonnosti ekonomiky k životnej úrovni obyvateľstva s vyspelými krajinami na prelome tisícročí najneskôr do roku 2010. Samozrejme, toto sú také všeobecné frázy a teraz tu môžeme od rána do večera diskutovať, či sa položili základy, alebo nie. Osobne si myslím, že sa, žiaľbohu, nepodarilo položiť pevné základy na to, aby sme najneskôr do roku 2010 mali porovnateľnú životnú úroveň obyvateľstva, aká je v Európskej únii. Keby si niekto dal tú prácu a len mechanicky prepočítal tempá rastu, ktoré musíme do roku 2010 dosiahnuť, aby sme dobehli vyspelé krajiny, keby sa aspoň napísalo, prosím vás pekne, priemer Európskej únie alebo krajiny, ktoré sú v dolných rovinách Európskej únie, ale tieto prehnané ambiciózne, ničím nepodložené ciele, ktoré potom neboli ničím vyargumentované v programovom vyhlásení, jednoducho svedčia o tom, že táto vláda nemá jasnú ani ekonomickú víziu spoločnosti, kam ju chce dostať. Vzápätí nasleduje veta: V záujme toho - o čom som hovoril - vláda považuje za svoju prioritu zabezpečenie urýchleného dokončenia transformačného procesu. A to je otázka, ktorá ma viac zaujíma ako samotné vecné charakteristiky, ktoré sa tu udiali. Môj názor je taký, že pokiaľ existujú dobré ekonomické pravidlá, pokiaľ existujú inštitúcie, ktoré korektne kontrolujú dodržiavanie ekonomických pravidiel, to je primárna záruka toho, že krajina môže prosperovať. Žiaľbohu, v odpočte pána podpredsedu vlády, v ktorom som čakal analýzu opatrení v systémovej oblasti, ktoré vláda urobila, som sa toho nedočkal. V odpočte nie je ani jedno slovo o tom, k akým systémovým zmenám došlo a kde vlastne dnes v systémovej transformácii táto krajina stojí. Môj názor je taký, že, naopak, prostredie, ktoré tu bolo v roku 1994, sa systémovo ešte zhoršilo, lebo množstvo zákonov, ktoré prijala Národná rada Slovenskej republiky, toto prostredie zhoršili. Náznakom poviem: zákon o konkurze a vyrovnaní sa prakticky znefunkčnil. Prijateľná podoba sa prijala až pred tromi mesiacmi a približuje sa normám, ktoré sú platné v Európskej únii. Bol prijatý zákon o revitalizácii, ktorý do dnešného dňa je nefunkčný, je iba na papieri. Prakticky ani jeden podnik sa podľa toho zákona nezrevitalizoval. Boli prijaté zákony o kapitálovom trhu, ktoré nepomohli rozvoju kapitálového trhu, ale, naopak, kapitálový trh je na spadnutie už približne rok a pol a prakticky ťažko stagnuje. Takto by som mohol pokračovať ďalej, ale myslím si, že to nemá význam. Celkovo môžem konštatovať, že sa prijali zákony, ktoré nepodporili rozvoj trhu, naopak, sťažili trhové podmienky pre podnikateľské subjekty. Takisto pokiaľ ide o výkon inštitúcií, nie je možné, aby v trhovej ekonomike spory medzi podnikmi alebo medzi podnikmi a štátom sa riešili tak, ako sa riešia u nás. Je absurdné, aby niekto, kto si chce vymôcť svoje obchodné právo, musel čakať na rozhodnutie súdov tri až päť rokov. Prosím vás pekne, firmy, ktorým sa závažné spory nevyriešia niekedy do 10 dní, niekedy do 3 mesiacov, prakticky v tvrdšom ekonomickom prostredí, ako je toto naše, ktoré je zatiaľ veľmi mäkké, nemajú šancu prežiť. V tomto smere sa skutočne urobilo veľmi málo. Takisto ďalšie inštitúcie, ktoré sú dôležité na fungovanie trhu, ako sú daňové a colné úrady. Napriek určitej snahe o zlepšenie fungovania týchto úradov naďalej v nich pretrvávajú problémy. Aj zákonnými normami sa uskutočnili kroky, ktoré, povedzme, neumožňujú podnikateľom viesť rovnocenný boj s daňovými úradníkmi, pretože čakať dva alebo tri roky na rozhodnutie súdov nie je pre niektoré subjekty prijateľné. Takto sa trhové prostredie nedá rozvíjať. Teraz by som veľmi stručne prešiel k tomu, že vláda sa zaviazala prorastovou politikou podporovať trvalo udržateľný hospodársky rast. Myslím si, že treba povedať, že tie pozitívne výsledky, ktoré oceňujú aj medzinárodné organizácie, ako je rast hrubého domáceho produktu a vývoj inflácie, proti ktorým sme nikdy negatívne nevystupovali ani my z opozície, vždy treba doplniť aj o ďalšie charakteristiky. A treba si odpovedať na otázku, či vývoj, ktorý tu bol, zabezpečuje trvalo udržateľný rast. Podľa môjho názoru nezabezpečuje, pretože prakticky už v rokoch 1996 a 1997 nastali problémy z hľadiska makroekonomickej rovnováhy, a tie sa naďalej zhoršujú. A hovoriť o trvalo udržateľnom hospodárskom raste, ak sa vám zhoršuje vonkajšia i vnútorná rovnováha, to môže skutočne iba diletant, a nie odborník z ekonómie. Veď znakom trvalo udržateľného hospodárskeho rastu je kvalita vonkajšej a vnútornej rovnováhy. To, že sa podarilo udržať stabilný kurz, nás všetkých teší. Ale položte si otázku, ako dlho a za akú cenu sa nám bude dariť tento stabilný kurz držať, ak sa obchodná bilancia bude vyvíjať tak, ako sa vyvíja. Pretože, ako ukazujú aj posledné zmeny v Štatistickom úrade, minuloročná obchodná bilancia dosiahla ten istý rozmer ako predminuloročná, a prakticky po prvýkrát po rektifikácii týchto údajov dôjde k celkovej pasívnej platobnej bilancii, čiže sa nesplní ani ďalší bod vyhlásenia vlády, ktorá si dala za úlohu udržať pozitívny vývoj platobnej bilancie. Vláda sa ďalej zaviazala prijať opatrenia smerujúce k ozdraveniu finančnej pozície hospodárskych subjektov. Mala prijať účinné opatrenia na riešenie pretrvávajúcej platobnej neschopnosti podnikov a finančnej nedisciplinovanosti. Už som to tu niekoľkokrát kritizoval. Žiaľbohu, po návrhu zákona, ktorý bol urobený, keď sa nemýlim, koncom roku 1994, a ktorý vláda stiahla z rokovania a ďalej nepostúpila, prakticky ďalej nebol do parlamentu predložený nijaký komplexný prístup na riešenie týchto problémov. Čiže tento bod programového vyhlásenia vlády považujem skoro za absolútne nesplnený. Stačí povedať iba niekoľko čísel. Platobná neschopnosť podnikov vzrástla na dvojnásobok, finančná nedisciplinovanosť - stačí, ak si pozriete čísla, ktoré neodvádzajú podniky, či už na daniach štátu, alebo do jednotlivých poisťovní. Finančná disciplína počas obdobia tejto vlády sa zhoršila, platobná neschopnosť podnikov počas obdobia tejto vlády sa zdvojnásobila. Nedošlo k žiadnemu ozdraveniu finančnej pozície hospodárskych subjektov. Napriek téze o tom, ako famózna privatizácia prinesie konkrétnych vlastníkov a konkrétnych investorov, podkapitalizácia podnikov naďalej pretrváva. Na trhu je 52,5 % stratových podnikov a ich strata sa v medziobdobí posledných dvoch rokov, naopak, ešte zvýšila. Ďalej v programovom vyhlásení vlády vláda chcela zabezpečiť zdokonalenie daňovej sústavy tak, aby bola jednoznačná, spravodlivá, zrozumiteľná a obmedzovala možnosť vzniku daňových únikov. Tu treba takisto povedať, že napriek niektorým čiastkovým novelizáciám, ktoré môžeme označiť aj pozitívne, výrazný krok k jednoznačnosti, spravodlivosti, zrozumiteľnosti a, nedajbože, ešte aj k výraznému obmedzovaniu vzniku daňových únikov nenastal. Nastalo obmedzenie, pokiaľ ide o daňové úniky, smerom k živnostníkom a malým podnikateľom, ale pokiaľ ide o veľké firmy a stredných podnikateľov, tam sa neurobilo v zákonných normách prakticky nič na to, aby sa naďalej mohli robiť finančné transfery rôzneho modelového charakteru a aby sa prostredníctvom týchto finančných transferov robili daňové úniky. Odborníci odhadujú, že daňové úniky tu predstavujú ročne okolo 20 - 25 mld. Keby sa tieto daňové úniky podarilo znížiť len na polovicu, tak problémy, ktoré sú na príjmovej stránke rozpočtu, by boli v inej rovine. Vláda mala ďalej vytvoriť podmienky na rast kapitálového trhu, sprehľadniť činnosť investičných fondov a investičných spoločností a zdokonaliť zákonný rámec ochrany práv drobných akcionárov, zabezpečiť účinný a efektívny výkon regulačnej funkcie štátu na kapitálovom trhu. Prosím vás pekne, každý, kto sa čo len trochu vyzná v otázkach kapitálového trhu, pri čítaní týchto viet skutočne nevie, či to má čítať vážne, alebo ho má pochytiť záchvat smiechu. To, čo sa udialo na kapitálovom trhu, to, čo sa udialo s investičnými fondmi a spoločnosťami, to je jav, za ktorý plne zodpovedá táto vláda. Prosím vás pekne, investičné fondy a spoločnosti neboli dostatočné regulované. Stalo sa to, že sa pretransformovali na akciové spoločnosti a v dôsledku tohto kroku milióny drobných akcionárov prišli o miliardové hodnoty svojich akcií, a nie v dôsledku toho, že tu bola len kupónová privatizácia. Takisto zákonný rámec ochrany práv drobných investorov, to je moja srdcová záležitosť, predkladal som novely, nebola ochota tohto parlamentu ochraňovať drobných vlastníkov, drobných akcionárov. Toto je vec, ktorú mi žiaden minister ani žiaden poslanec nevyvráti, a ak by sa aj o to pokúsil, budem o ňom neustále hovoriť, že je obyčajný demagóg a nevie sa pozrieť pravde ani trochu do očí. O efektívnom výkone regulačnej funkcie štátu nad kapitálovým trhom - to sa skutočne musím zasmiať, čo sa stalo so spoločnosťou PSIS, ktorá sa zlikvidovala podľa môjho názoru účelovo, aby sa potom mohol urobiť nástup prakticky na likvidáciu druhej vlny kupónovej privatizácie. Bol to vyslovene účelový krok, pretože tie isté problémy, ktoré boli v tejto spoločnosti, boli aj v Harvardských fondoch, a tie, naopak, dostali tú česť, aby zlikvidovali tú druhú spoločnosť a, naopak, aby naďalej koncentrovali majetok, až na koniec sa takisto pretransformovali na akciovú spoločnosť a akcionári aj Harvardských fondov dnes vlastnia bezcenné papieriky. Vláda sľúbila postupne posilniť zodpovednosť miest a obcí a ich príjmovú základňu odstránením prerozdeľovacích procesov medzi štátnym rozpočtom a rozpočtami miest a obcí. V tomto smere vláda neurobila prakticky nič. Ak mi niekto bude tvrdiť, že niečo urobila, tak nech mi ukáže, akým zákonom, akou normou došlo k odstráneniu alebo výraznému posunu v posilnení príjmovej základne obcí a k výraznému posunu v prerozdeľovacích procesoch medzi štátnym rozpočtom a rozpočtami miest a obcí. To bolo viac príštipkárstvo ako razantný krok. Prerozdeľovacie procesy medzi štátnym rozpočtom a rozpočtami miest a obcí si predstavujem v tom, že obce nebudú mať 6 % z verejných financií, ale podobne ako v Nemecku alebo v iných krajinách obce majú 30 % daňovej základne, regionálne vlády majú 40 % základne a spolková vláda v Nemecku má len 30 %. Tu je to tak, že 90 % má centrum a ten zvyšok ide veľkoryso, o tom sa ešte hovorí, že ide veľkoryso na obce. Prosím vás pekne, skutočne v miere demagógie a zavádzania už ma prestaňte aj vy hnevať, pretože som slušný človek, mám fakty a neznášam proste veci, keď fakty a to, čo je v číslach, to, čo je v štatistike, skresľujete. Ďalej sa vláda zaviazala pripraviť funkčnú infraštruktúru na podporu exportu. Žiaľbohu, ako vidíme, export je najväčším problémom. Dynamika exportu posledné dva roky klesá, preto sú problémy v obchodnej bilancii, preto sú problémy a nastávajú veľké problémy v platobnej bilancii, preto nastávajú veľké tlaky na stabilitu slovenskej koruny. Pripravili ste jeden nefunkčný zákon o Eximbanke, ktorá dodnes poriadne nefunguje a nikdy poriadne nebude fungovať. Nepripravili sa vôbec funkčné podporné systémy na rozvoj exportu, a už ak ste chceli takúto infraštruktúru pripraviť, tak takto sa infraštruktúra pripravuje nie na konci volebného obdobia, ale na začiatku volebného obdobia, aby potom subjekty na základe infraštruktúry mohli dosiahnuť aj nejaké úspechy. Prvé dva roky sa nepripravilo skoro nič, potom sa prijali nefunkčné zákony a náš export vyzerá tak, ako vyzerá. Okrem toho, že je pasívna obchodná bilancia, tak tí, ktorí vedia, čo je to terms off trade, čiže efektívnosť dovozu a vývozu, si vo výskumných prácach našich výskumných ústavov môžu prečítať, že efektívnosť medzinárodnej výmeny sa zhoršuje. Takto by som, samozrejme, mohol pokračovať ešte v ďalších detailnejších problémoch, ktoré vláda nesplnila. Celkovo ale chcem nakoniec povedať, do akej miery si vlastne štát môže privlastniť úspechy podnikateľskej sféry a do akej nie. Je to, samozrejme, veľmi ťažké oddeliť, ale môj názor je taký, že úlohou štátu je predovšetkým vytvárať dobré pravidlá a budovať také inštitúcie, aby podnikateľská sféra mohla bezporuchovo fungovať. To znamená, že štát si v tomto smere plní skôr funkciu záhradníka. Môže dobre polievať tú kvetinku alebo zle polievať, podľa toho rastie viac, alebo dosahuje menší rast. Myslím si, že naša podnikateľská sféra dosiahla tento výkon napriek tomu, že tu bola táto vláda. A pripisovať si úspech za hrubý domáci produkt, ktorý až minulý rok dosiahol úroveň roku 1989, samozrejme, treba dodať, že v inej kvalite a, chvalabohu, že v inej kvalite, pripisovať si len tento jeden ukazovateľ by bolo nesprávne. A takisto druhý ukazovateľ, pokiaľ ide o infláciu, treba povedať, že za to sa treba poďakovať Národnej banke Slovenska a vláda svojou rozpočtovou politikou robila všetko pre to, aby to narušila. Ak niekto považuje za úspech, že sa tu postupne urobili deficity od mínus 8 mld. na 46,5 mld. v tomto roku, keď niekto považuje za úspech, že bežné úvery v danom roku od roku 1995 zo 14 % sa zvýšili na 20 % v tomto roku, a ak niekto z ekonómov mi bude tvrdiť, že vláda už nemá dosah na úrokové sadzby, to má pravdu, priamo nemá, ale nepriamo má. Ak mi tu niekto bude tvrdiť, že rozpočtovou politikou sa nedá rozbúrať peňažný trh a nedá sa zväčšiť nerovnováha, ktorá spôsobuje zvýšenie úrokových mier, tak potom nech si nechá vrátiť svoj profesorský titul. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1355" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1355.p1">Nech sa páči, pán podpredseda Kozlík.</seg>
            </u>
            <u xml:id="ParlaMint-SK_1998-06-30-t1m49.u1356" who="#SergejKozlík.1950" ana="#regular">
               <seg xml:id="ParlaMint-SK_1998-06-30-t1m49.u1356.p1">Vážený pán predsedajúci, vážená Národná rada, asi ide o veľa, keď aj poslanec Vilo Vaškovič na záver vystúpil už trochu emotívnejšie. Pán poslanec, rád by som zaujal stanovisko k niekoľkým bodom vášho vystúpenia. Myslím si, pokiaľ ide o konštrukciu programového vyhlásenia vlády, azda je už oneskorená kritika stavby programového vyhlásenia vlády, a vôbec si nemyslím, že by konštrukcia alebo definícia strategických zámerov vlády vyjadrená v programovom vyhlásení bola nejaká nadnesená, alebo nekorektná. Jasne bolo definované, že v horizonte prelomu tisícročia alebo najneskôr roku 2010 sa chceme dostať na úroveň vyspelých západných krajín, čo sa dá dosiahnuť len masívnym ekonomickým rastom za dodržania určitých makroekonomických parametrov, ktoré boli exaktne a číselne vyjadrené v ďalšej časti programového vyhlásenia vlády. To znamená, minimálne 5-percentný rast, ktorý sa pohyboval nad úrovňou 6,5 %, boli tam rozpočtové ohraničenia, inflačné ohraničenia. Tak si myslím, že z hľadiska makroekonomickej konštrukcie programové vyhlásenie vlády bolo zostavené korektne a aj, samozrejme, v týchto rámcoch ho musíme odpočtovať. Budem zvedavý alebo bude dobré, ak ktorákoľvek ďalšia vláda pôjde s takto jasne definovanými parametrami, čo sa týka hospodárskej politiky. Pán poslanec, skôr je v dnešných časoch téma alebo priestor na kritiku volebných programov a môžeme sa zapodievať, kto tu sľubuje 100-percentný rast a chystá volebný podvod na občanoch, a som zvedavý, ako by to eventuálne, keby sa tak stalo, vyjadril vo svojom programovom vyhlásení. Čo sa týka ekonomickej rovnováhy, problémov ekonomickej rovnováhy, tie stále boli, sú a budú najmä v podmienkach tranzitívnych krajín a najmä v podmienkach, keď treba zabezpečovať masívny ekonomický rast, pokiaľ skutočne chceme reálne zabezpečovať približovanie sa našej ekonomickej, ale aj sociálnej úrovne k vyspelým západným krajinám. Existujú na to rôzne matematické, matematicko-ekonomické výpočty a je zrejmé, že 5-percentný rast na približovanie sa je málo, že to musí byť masívnejší rast, ktorý sa skôr blíži k 7 %, ak chceme hovoriť o približovaní sa vyspelým západným krajinám. Myslím si, že v tomto zmysle tempá Slovenskej republiky boli primerané. Pri takomto raste sa určite vyskytujú problémy ekonomickej rovnováhy, či sa týka spotreby, či obchodnej, platobnej bilancie, inflačných tlakov atď., a myslím si, že v priebehu toho obdobia vláda reagovala pomerne promptne a primerane na jednotlivé problémy, samozrejme, nie sama, vždy v komunikácii či s centrálnou bankou, alebo jednotlivými spoločenskými záujmovými neformálnymi profesijnými zoskupeniami. Pán poslanec, hľadal si vzťah, kto môže za to dobré, kto môže za to zlé. Vývoj hospodárstva je, samozrejme, previazaným vývojom, na ktorý vplýva aj vláda, ale dnes už aj výraznou mierou podnikateľské skupiny. Vláda viedla rozhovory, veľmi zložité rozhovory, ktoré, myslím si, že sme dostatočne aj odborne, aj argumentačne podkladali. Čo sa týka najmä vývoja spotreby, nebolo jednoduché presviedčať podnikateľskú sféru najmä z hľadiska vývoja priemerných miezd, potom vývoja s odrazom vo vývoji vnútornej spotreby štátu a vláda musela reagovať aj na dnes toľko kritizované alebo reagovať dnes toľko kritizovaným opatrením trebárs z hľadiska regulácie miezd, ak sme chceli dospieť k určitému ozdraveniu vnútorného ekonomického prostredia. Ale nie je možné povedať - a už to viackrát zdôrazňujem -, že za všetko zlé môže vláda a za všetko dobré môže ktokoľvek iný vrátane opozičných poslancov. Takže vláda nesporne konala a prijímala aj operatívne kroky, aj systémové kroky na to, aby sa vytváralo priaznivé prostredie pre podnikateľov, aby bolo možné živiť masívny ekonomický rast, pretože nie je jednoduché ekonomický rast rozbehnúť, a ešte zložitejšie je makroekonomický rast minimálne v strednodobom horizonte udržať. Ak chceme hľadať hranicu toho dobrého, alebo kto za to dobré môže, nehovorme trebárs o tom zlom, stačí si porovnať situáciu v energetike. Porovnajte si, kde je dnes Jadrová elektráreň Temelín, kde je dnes Jadrová elektráreň Mochovce, a začínali sme svojho času na rovnakej štartovacej čiare. Myslím si, že do značnej miery je to odraz správnych rozhodnutí vlády. Pozrite sa na rozpad stavebníctva v Českej republike a na rozdielnu situáciu na Slovensku. Čo sa týka jednotlivých fragmentov vývoja ekonomiky, pán poslanec, spomínali ste rast straty, nespomenuli ste rast zisku. Trebárs v prvom kvartáli 1998 je rast tvorby zisku, hospodárskeho výsledku oproti roku 1997 na Slovensku o 30 % aj v nefinančných, aj vo finančných organizáciách. Podobne je možné polemizovať o jednotlivých ekonomických údajoch počas obdobia činnosti tejto vlády. Podotýkam, aj rok 1998 je rokom, ktorý sa viaže na činnosť terajšej vlády a mnohé parametre ekonomiky práve v závere roka 1997 a v roku 1998 naznačujú obrat v tendenciách, niektorých negatívnych tendenciách, ktoré sa v dôsledku ekonomickej nerovnováhy prejavili najmä v závere roka 1996 a v prvom polroku 1997. Aj tam musela vláda prijímať rad mnohokrát nepopulárnych opatrení, aby v druhom polroku 1997 zastavila a otočila obrat a navodila priaznivejšie trendy všade, kde ekonomická rovnováha viedla k určitým negatívnym vývojovým tendenciám. Pokiaľ ide o kapitálový trh, áno, situácia na kapitálovom trhu nie je dobrá. Ale on od začiatku bol deformovane rozbehnutý, veľmi zle a bol vlastne zakladaný na báze kupónovej privatizácie, ktorá sama osebe bola zlá. To máte ako so stromom, ktorý od začiatku rastie ako deformovaný v dôsledku nejakých nepriaznivých okolností a už nikdy ho nenarovnáte, jednoducho, musí to priniesť ďalšia vývojová etapa, keď sa objavia skutoční investori, keď sa objavia skutočne zdravé subjekty na trhu a vlastne navodia obrat tým, že život prinesie zdravé subjekty kapitálového trhu. Samotná kupónová privatizácia už v sebe zakladala deformovaný vývoj kapitálového trhu so všetkými dosahmi aj na malých investorov, aj na investičné fondy, spoločnosti. Zásadne nesúhlasím, že by problém PSIS, Sporofondu a ďalších bol nejaký negatívny, účelový zásah vlády do kapitálového trhu. Jednoducho tu boli preukázané manipulácie s finančnými tokmi a mnohé veci sú dnes v ďalšom súdnom pokračovaní, takže v tomto zmysle ministerstvo financií zasahovalo, samozrejme, v prostredí, ktoré bolo poznamenané tým, že kapitálový trh nemá dlhoročnú tradíciu, to znamená, osvojujú si jeho parametre, jeho legislatívu aj súdy, aj orgány štátnej správy, aj subjekty, ktoré na kapitálovom trhu pôsobia. Čo sa týka rozpočtov miest a obcí, nie je možné, pán poslanec, argumentovať tým, že v Nemeckej spolkovej republike je 30-percentný podiel na daňových príjmoch rozpočtov obcí a miest, to treba vždy vidieť v kontexte kompetencií. My sme vo vývoji, keď sa postupne dolaďuje systém územnosprávneho členenia, na programe dňa je postupný presun kompetencií na vyššie, nižšie samosprávne celky, potom, samozrejme, v rámci toho aj na obce a mestá a v rámci týchto presunov kompetencií sa určite budú navyšovať aj podiely obcí a miest na príjmoch či daňových, či iných. Ale jednoznačne počas celého obdobia tejto vlády príjmy obcí a miest vzrástli výrazne rýchlejšie, ale podotýkam, výrazne rýchlejšie než trebárs príjmy a výdavky štátneho rozpočtu. Ak v roku 1997 výdavky štátneho rozpočtu rástli 6 %, plánované rozpočtované výdavky obcí boli rozpočtované na 10 % a v skutočnosti príjmy boli ešte vyššie, pretože sú viazané na príjmy, na dane z príjmov fyzických osôb, ktoré sa každoročne vyvíjajú rýchlejšie, ako sú plánované predpoklady, ako sú predpoklady plánu. Na druhej strane v roku 1998 takisto, ak výdavky štátneho rozpočtu boli 1 % rastu, tak výdavky obcí 6 % a skutočnosť bude zase vyššia, pretože príjmy z daní fyzických osôb sú rýchlejšie, než boli predpoklady štátneho rozpočtu. Nechcem tým povedať, že obce a mestá majú dosť. Dosť nemá ani štátny rozpočet. Aj vláda by si vedela predstaviť rýchlejšiu realizáciu mnohých hospodárskych zámerov podobne ako obce a mestá. Nemyslím si, že tu bol namieste taký citový prejav, pán poslanec, aký si pri vystúpení predviedol. Čo sa týka dynamiky rastu exportu, predsa nie je pravdou, že je tu pokles dynamiky exportu. Ak v roku 1997 export rástol o 6 %, tak v roku 1998 zatiaľ za doterajšie mesiace o 11 %. Na záver len toľko - lebo koncovka vystúpenia pána poslanca bola, kto môže za to dobré, kto môže za to zlé - hospodárska politika je, samozrejme, vecou nás všetkých. Vláda vytvárala 4 roky rastovou politikou, prorastovou politikou veľmi slušné prostredie pre podnikateľskú sféru. Samozrejme, je na podnikateľskej sfére, či tie podmienky využije lepšie, alebo horšie. A za infláciu ste pochválili len Národnú banku. Predsa inflácia nie je len parametrom menovej politiky. Je parametrom aj rozpočtovej politiky, nie je to možné od seba oddeliť. Je všeobecne známe, že najmä voľná menová politika koncom roka 1995 a v roku 1996 navodila určité problémy ekonomickej rovnováhy, že to v žiadnom prípade v roku 1995 nebol štátny rozpočet, ktorý vo fiškálnom vyjadrení skončil v prebytku, a nie je možné motať hrušky s jablkami. Keď sa to hodí spomenúť fiškálny rozpočet, a keď sa to hodí použiť parametre účtovného schodku, ktorý, samozrejme, cez splátky istiny a úrokovej platby zahŕňa aj riešenie deficitov z predchádzajúcich období celkom iných vlád ako vlády, ktorá zodpovedá za toto volebné obdobie. Vážená Národná rada, ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1357" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1357.p1">Ďakujem pánu podpredsedovi. S faktickou poznámkou sa hlási pán podpredseda Filkus.</seg>
            </u>
            <u xml:id="ParlaMint-SK_1998-06-30-t1m49.u1358" who="#RudolfFilkus.1927" ana="#regular">
               <seg xml:id="ParlaMint-SK_1998-06-30-t1m49.u1358.p1">Ďakujem pekne. Chvalabohu, že väčšia časť príspevku poslanca Vaškoviča mala vecný charakter a je o čom diskutovať. Samozrejme, mám iný názor, a preto som sa prihlásil a chcem povedať pár poznámok. Chcem hovoriť k veci, ale predtým mi dovoľte ešte k forme. Pán poslanec Vaškovič mal na začiatku apel, že odpočet vlády je mimoriadne významný dokument, ktorému treba venovať mimoriadnu pozornosť. Demokratická únia tu má troch poslancov, Maďarská koalícia jedného, keby nebolo KDH, tak tu nikto nie je. <kinesic type="applause"><desc>Potlesk.</desc></kinesic> Takže nech si uvedomí významnosť tohto dokumentu aj ako člen svojho poslaneckého klubu. Jeho kolegovia sú takí láskaví, že prišli "až" dvaja. Teraz k veci. Zásadne nesúhlasím s tým, že sa nepodarilo položiť pevné základy ďalšieho rozvoja. Naopak, myslím si, že napriek negatívam, ktoré spomenul poslanec Vaškovič - a s niektorými z nich súhlasím -, si myslím, nie, som o tom presvedčený, že sme dali základy na ďalší rast ekonomiky. Teraz poviem prečo. To, že urýchlenie transformačného procesu sa nepodarilo alebo, že nie sú známky toho, že by sa čosi v transformačnom procese urýchľovalo, to nie je jednoducho pravda. Priemerný reálny rast, to sme už hovorili párkrát, ale v tejto súvislosti to treba povedať, priemerný reálny rast hrubého domáceho produktu bol vyšší ako 6 %, a teraz svetová banka - to čo sme tu už citovali dva razy - považuje za jeden z najlepších výsledkov v regióne a uzdravenie ekonomiky. Za rozhodujúce kroky v procese uzdravovania ekonomiky považuje najmä skutočnosť, že je to zásluhou súkromného sektora, ktorý zvýšil svoj podiel na HDP na 80 %. No tak, vážení, čo už v transformačnom procese je rozhodujúcejšie ako zmena vlastníckych vzťahov? Ďalšie východisko. Samozrejme, spomeniem len niektoré, na mnohé sa už ozval pán podpredseda vlády a naprosto s tým súhlasím. V ďalšom chcem odpovedať na východisko a otázku pána poslanca Vaškoviča ako dlho sa dá udržať stabilný kurz. Vychádzal z toho, samozrejme, aj iní, ktorí sa v tom trošku vyznajú, vychádzajú z toho, že udržanie inflačného procesu, stabilizácia na jednomiestnu hodnotu je vďaka určitým opatreniam a tieto opatrenia - odpovedám poslancovi Vaškovičovi - sú na to, aby naďalej udržali stabilný kurz. Čo mám na mysli? Fixný výmenný kurz, reštriktívnu fiškálnu politiku, zmiernenie rastu miezd. A toto všetko, či sa ti páči, alebo nie, nebolo len zásluhou hlavného menového agenta, ale aj vlády, že k tomu prikročila. Číslo, ktoré poviem, krátenie rozpočtových výdavkov vo vzťahu k HDP z 58 % na 47 % v rokoch 1992 - 1995, tam nemôžeš odškriepiť zásluhu vlády a rozpočtu. To sa nedá. Tu je menová koordinácia a, samozrejme, bude treba, aby i naďalej bola. Môžeme sa o to prieť, ale tu nie je platforma na to, ani nechcem zdržovať čistým fixným výmenným kurzom naďalej či reštriktívnou fiškálnou politikou naďalej, či so zmiernením rastu miezd naďalej, o tom môžeme v ďalšom hovoriť. Samozrejme, na druhej strane si uvedomujem - keď ma budeš počúvať, pán Vaškovič, budem veľmi rád, ja som ťa veľmi pozorne počúval - samozrejme, že stabilita inflačného procesu cez tieto kroky môže viesť k tomu, a viedla do určitého času k vysokej úrokovej miere. Ale teraz, ako vidíš, úroková miera sa znížila a znížila sa nielen zásluhou menového agenta, ale aj zásluhou vlády. Samozrejme, sú tu aj mnohé iné východiská, ktoré si spomenul, s ktorými nemožno súhlasiť ako s východiskami, ktoré by zatarasili ďalší ekonomický rast. Myslím si, že keď si pozrieš aj ďalej správu Svetovej banky, ktorá o tom hovorí, čo by bolo treba ďalej robiť, vychádzajú z toho, že tento rast sa môže udržať vyslovene za určitých podmienok. Eliminovanie nerovnováh, o ktorých vieme, samozrejme, teraz nechcem preceňovať problém vnútornej nerovnováhy alebo vonkajšej nerovnováhy. To je všade. Nakoniec to, že vývoz ide rastom indexu vyše 11 %, dovoz ani nie 2 %, to už tiež čosi hovorí - rast dovozu, rast vývozu, vzájomný vzťah - a hovorí o znižovaní toho nerovnovážneho stavu, najmä bežného účtu platobnej bilancie, to, čo obaja dobre poznáme, nechcem to rozširovať. No, samozrejme, za ďalších podmienok dokončenia štrukturálnych reforiem. Nikto od toho neuskakuje ani nikto nehovorí, že sme v štrukturálnych reformách, či už si zoberieš podnikateľskú sféru, alebo finančnú sféru, urobili bohvieaké kroky. To nie, ale robia sa paralelne. <vocal type="noise"><desc>Hlas z pléna.</desc></vocal> Prosím? Čo si čítal? To nie sú skriptá, pán Mikloško, to sú skúsenosti z existujúcich podmienok a aplikované na východiská Vaškoviča, ktorý sa tiež v ekonómii vyzná na rozdiel od teba. No, čiže napriek týmto negatívnym tendenciám, o ktorých vieme, podľa môjho presvedčenia na základe niektorých argumentov, nehovoril som o všetkých, sú dané základy na ďalší rast ekonomiky. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1359" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1359.p1">Ďakujem. Pán poslanec Baránik.</seg>
            </u>
            <u xml:id="ParlaMint-SK_1998-06-30-t1m49.u1360" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u1360.p1">Ďakujem pekne. Nepokladať rast ekonomiky, ktorý prebieha približne rovnomerne v priemere na viac ako 6-percentnej úrovni, za základ na budovanie prosperujúcej ekonomiky, sa mi zdá trošku podivné, pretože ak niekto vie niečo z histórie ekonómie a vie, ako rýchlo prebiehajú ekonomické cykly, držať stabilný rozvoj 5 rokov je skutočne úctyhodný výkon, to musí skutočne každý, kto trošku ovláda históriu svetovej a našej ekonomiky, kvitovať. Pán poslanec Vaškovič, presne som reagoval na výrok pána poslanca Langoša, ktorý hovoril, že vláda narušila trhové prostredie vysokými úrokmi. Keďže vláda neurčuje úroky a rozpočtová politika má vplyv na úrokové miery, to je samozrejmé, to vie každý študent druhého ročníka ekonomickej univerzity, takže o tom nemusíte pochybovať, ale reagoval som presne na tento výrok, na nič iné som nereagoval. Udržanie stabilného kurzu meny. Pochválil nás zástupca Európskej banky pre rozvoj, keď tvrdil, že zo všetkých transformujúcich sa krajín, ktoré majú voľne plávajúci kurz meny, jedine Slovenskej republike sa podarilo udržať stabilný kurz v rámci rozpätia, ktoré určila Národná banka. Tak si myslím, ak povie zástupca Európskej banky pre rozvoj, že to treba kvitovať. My, samozrejme, o tom vieme a vždy sme sa prihovárali za to, keď sa hodnotil menový vývoj, ktorý predkladala Národná banka. Informácia o tom, že sú u nás 20 až 25-miliardové daňové úniky, neviem, odkiaľ máte túto informáciu, ale...</seg>
            </u>
            <kinesic type="ringing">
               <desc>Zaznel zvuk časomiery.</desc>
            </kinesic>
            <u xml:id="ParlaMint-SK_1998-06-30-t1m49.u1361" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1361.p1">Ďakujem. Pán podpredseda Húska, nech sa páči.</seg>
            </u>
            <u xml:id="ParlaMint-SK_1998-06-30-t1m49.u1362" who="#AugustínMariánHúska.1929" ana="#regular">
               <seg xml:id="ParlaMint-SK_1998-06-30-t1m49.u1362.p1">Ďakujem, pán predsedajúci. Chcel by som reagovať na niektoré výroky a stanoviská pána poslanca Vaškoviča. Predovšetkým, naozaj sa každý z nás trocha inak vyrovnáva s realitou, ale spôsob by mal mať svoju mieru. Priatelia, naozaj nie je možné ďalej rozširovať, že problém nebol v kupónke, ale v riešení s investičnými fondmi. Investičné fondy by nikdy neboli dosiahli také parametre, aké dosiahli, keby nebolo kupónky. Veď vieme, že je to okolo 70 mld. u nás, vyše 200 mld. bolo v Českej republike a z toho podľa stanoviska českých odborníkov od 50 do 60 % prebehlo vytunelovaním práve pomocou investičných fondov a, samozrejme, hlavný dôvod je práve v kupónke, ktorá naozaj mala svoju základnú deformáciu práve v tom, že sa síce navonok predstavovala ako zapojenie, participatívne zapojenie obyvateľstva, ale v podstate vytvorila priestor na nehanebnú finančnú špekuláciu. Ďalej k ďalšej záležitosti. Naozaj nie je fér hovoriť, že výsledok dynamiky Slovenska je napriek vláde. Keď poviete, že v trhovo sa orientujúcej ekonomike má výrazný podiel aj súkromný sektor pri samopohybe a pri sebastimulácii, tak to je celkom prirodzené, len treba pritom brať ohľad, že u nás je to ešte len v podstate tvoriaca sa ekonomika privátneho sektora. Ale vylúčiť vládu alebo dokonca ju tak diskvalifikovať, že povieme, že napriek nej sa dosahoval výsledok, je jednoducho, pán poslanec, nie férové. Tu ste celkom určite neprekročili svoj tieň. A ešte jednu záležitosť. Nezabúdajme, že aj to, čo použila vláda nie ako vlastný zázrak, napríklad orientáciu na využitie tzv. akceleračného faktora rozvojom infrasiete, to je naozaj záležitosť, ktorú poznáme z klasických ekonomík aj Západu, ale fakt je, že sa to Mečiarova vláda odhodlala použiť dôrazne napriek tomu, že to neprináša okamžité efekty, že to prináša až dlhodobé efekty. To je práve veľká zásluha vlády. Zriedkaktorá vláda má také pevné kolená, že by sa odhodlala orientovať masy ešte zatiaľ málo dostatočných prostriedkov na dlhodobé ciele. Táto vláda to urobila, to je v jej prospech a zároveň je to v prospech budúceho obyvateľstva, ktoré ocení o 10 - 20 rokov výsledok rozvoja infrasiete, rozvoja energetickej základne. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1363" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1363.p1">Ďakujem. Pán poslanec Glinský.</seg>
            </u>
            <u xml:id="ParlaMint-SK_1998-06-30-t1m49.u1364" who="#JozefGlinský.1953" ana="#regular">
               <seg xml:id="ParlaMint-SK_1998-06-30-t1m49.u1364.p1">Ďakujem. Odporúčal by som pánu poslancovi, aby si dobre prečítal analytickú správu Svetovej banky o Slovensku. Pán poslanec tvrdí, že iba diletant, neodborník z ekonómie môže hovoriť o možnosti udržať ekonomický rast na Slovensku. Títo "diletanti", analytici Svetovej banky tvrdia, že slovenská ekonomika sa uzdravila a dokáže si udržať rast. Pravda, poukazujú najmä na vývoj v ukazovateli hrubých fixných investícií atď., ale je to komplexná analýza. Takých analytikov je viac. Pravda, je veľa demagógov, veľa ekonomických a politických diletantov na Slovensku, ktorí permanentne doma i v zahraničí útočia na dobré meno, na rating, na hodnotu koruny tým, že pestujú devalvačné očakávanie atď. Keby takto permanentne agresívne neúčinkovali, určite by aj výkon slovenskej ekonomiky bol väčší. A má na to položené pevné základy, o čom hovorí nielen analytická správa Svetovej banky. Keď pán poslanec hovorí o tom, že hospodársky rast sa dosiahol napriek vláde, chcem pripomenúť, čo hovorili pred niekoľkými rokmi, keď dávali za príklad český model. Vtedy ste, mnohí kritici vládnej politiky, tvrdili, že koncepcia slovenskej vlády prispeje k zničeniu ekonomiky, a dávali ste za príklad českú koncepciu. Pripomínam to a myslím si, že je veľmi potrebné testovať elementárnu pamäť.</seg>
            </u>
            <kinesic type="ringing">
               <desc>Zaznel zvuk časomiery.</desc>
            </kinesic>
            <u xml:id="ParlaMint-SK_1998-06-30-t1m49.u1365" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1365.p1">Ďakujem. Pán Miklušičák, nech sa páči.</seg>
            </u>
            <u xml:id="ParlaMint-SK_1998-06-30-t1m49.u1366" who="#JozefMiklušičák.1955" ana="#regular">
               <seg xml:id="ParlaMint-SK_1998-06-30-t1m49.u1366.p1">Ďakujem, pán podpredseda. Chcel by som zareagovať na pána podpredsedu vlády a poďakovať sa mu za to, že potvrdil, že obce a mestá majú tak málo financií. Poďakovať sa mu za to, že potvrdil, že táto vláda nepresunula žiadne ďalšie kompetencie a sľubov v tomto štáte zaznelo tak veľa, že mi to pripomína časy mojej mladosti za socializmu, keď nám komunisti kdečo sľubovali, čo všetko ešte urobia. Ďakujem, pán podpredseda.</seg>
            </u>
            <u xml:id="ParlaMint-SK_1998-06-30-t1m49.u1367" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1367.p1">No, tak spravili dosť. Zas tak nehovorte. Len vy ste nič nespravili. Nech sa páči, pán Kováč.</seg>
            </u>
            <u xml:id="ParlaMint-SK_1998-06-30-t1m49.u1368" who="#RomanKováč.1940" ana="#regular">
               <seg xml:id="ParlaMint-SK_1998-06-30-t1m49.u1368.p1">Vážený pán predsedajúci, kolegyne, kolegovia, počuli sme oslavné ódy na to, aká dobrá je slovenská ekonomika a ako ju zle hodnotí opozícia. Ak mi dovolíte, prečítam hodnotenie vlády Slovenskej republiky, ktorá hovorí o slovenskej ekonomike v správe pre Asociačnú radu Európskej únie. Táto správa je z roku 1997 a bola vydaná preto, aby bolo predložené ďalšie päťročné obdobie a bola predložená preto, aby sa Slovensko považovalo za oblasť, v ktorej je mimoriadne nízka životná úroveň. Správa hodnotí slovenskú ekonomiku takto, podotýkam, to nie je hodnotenie opozície, ale vlády Slovenskej republiky, citujem: "Štrukturálne zmeny neprebehli na úrovni, ktorá by zabezpečovala dlhodobo udržateľný rast hospodárstva, výraznejšie priblíženie sa vyspelým trhovým ekonomikám. Aj v ďalších úsekoch hospodárstva pretrvávajú procesy, v ktorých sa nedarí dosiahnuť výrazné zlepšenie. Ide o pretrvávajúcu vysokú platobnú neschopnosť, pretrvávajúcu vysokú nezamestnanosť, zhoršenie operácií na bežnom účte platobnej bilancie v dôsledku deficitu obchodnej bilancie." Pýtam sa: Klamala vláda Európsku úniu alebo nás klame teraz pri svojom programovom vyhlásení? Páni podpredsedovia Národnej rady, mohli by ste sa vysloviť, kedy vláda klamala, keď ste tak výrazne obaja obhajovali, aké máme dobré základy, aké dobré východiská a my sa žiadame zaradiť medzi krajiny s mimoriadne nízkou životnou úrovňou. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1369" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1369.p1">Pán Weiss.</seg>
            </u>
            <u xml:id="ParlaMint-SK_1998-06-30-t1m49.u1370" who="#PeterWeiss.1952" ana="#regular">
               <seg xml:id="ParlaMint-SK_1998-06-30-t1m49.u1370.p1">Myslím si, že pán poslanec Vaškovič by mal namiesto polemiky s pánom Húskom oceniť, že pán Húska povedal takú hlbokú sebakritiku svojho vlastného výmyslu a jeho dlhodobých hospodárskych dôsledkov, pretože na nedávnom zasadnutí Národnej rady v diskusii priznal, že sa spolupodieľal s pánom Klausom a jeho odborníkmi na príprave kupónovej privatizácie. Pýtam sa preto, prečo si táto vláda dala do programového vyhlásenia, že bez meškania zavedie kupónku, keď po 6 mesiacoch kupónovú privatizáciu zrušila. Bola to strategická neujasnenosť koncepcie vládneho programu alebo to bol nátlak privatizačnej loby po šiestich mesiacoch vládnutia?</seg>
            </u>
            <u xml:id="ParlaMint-SK_1998-06-30-t1m49.u1371" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1371.p1">Ďakujem. Pán Mikloško, nech sa páči.</seg>
            </u>
            <u xml:id="ParlaMint-SK_1998-06-30-t1m49.u1372" who="#FrantišekMikloško.1947" ana="#regular">
               <seg xml:id="ParlaMint-SK_1998-06-30-t1m49.u1372.p1">Tiež by som rád pripomenul pánu podpredsedovi Húskovi, že si veľmi dobre pamätám, ako ste nás vo VPN vy, pán podpredseda, uvádzali do kupónovej privatizácie. Vtedy ste dokonca ešte zavádzali pojem nejakej talónovej privatizácie. A zároveň by som chcel povedať, že vy ste boli ten, kto bol pri zrode veľkej privatizácie za slovenskú vládu. Nikdy ste sa k tomu nijako legitímne nevyjadrili. Takže ak ste zmenili svoj názor, prosím, veď mýliť sa je ľudské, ale zase nehovorte, nezatajujte veci, ktoré sú pravdou. Veď sme ich svedkami.</seg>
            </u>
            <u xml:id="ParlaMint-SK_1998-06-30-t1m49.u1373" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1373.p1">Ďakujem. Pán Mikloško, pekní vtáci ste boli vo VPN. <vocal type="laughter"><desc>Smiech.</desc></vocal> Nech sa páči, pán Húska.</seg>
            </u>
            <u xml:id="ParlaMint-SK_1998-06-30-t1m49.u1374" who="#AugustínMariánHúska.1929" ana="#regular">
               <seg xml:id="ParlaMint-SK_1998-06-30-t1m49.u1374.p1">Ďakujem. Pretože takto položil otázku aj pán poslanec Kováč, treba naozaj férovo odpovedať. Priatelia, čo sa tu teraz deje, je skutočne jedna veľká bezočivosť - prisudzovať napríklad koncepciu kupónovej privatizácie ľuďom, ktorí boli práve preto z vlády vylúčení, že odmietali túto cestu kupónky, ktorá by bola orientovala priebeh na používanie takýchto praktík rozdeľovania. Naopak, trvali sme na tom, že pri kupónovej privatizácii súhlasíme výhradne - a dovolím si to povedať aj veľmi zábudlivému, i keď sa veľmi naparujúcemu pánu Weissovi, ktorý veľmi dobre vie, že sme sa postavili proti tomu, aby sa na kupónke zúčastňoval aj zahraničný kapitál. Proti tomu sme sa postavili. So slabšou pamäťou pracuje aj pán poslanec Mikloško, pretože o talónovej privatizácii ako námete na možnú modifikáciu kupónovej privatizácie sme hovorili o tri roky neskôr, teda celkom v iných reláciách. Chápem, že sa pohybuješ, povedal by som, relatívne voľne v ekonomickom poli, ale chcem ťa ubezpečiť, že práve preto sme veľmi tvrdo oponovali kupónovej privatizácii, lebo pražské centrum odmietalo dať zákonné opatrenia, aby sa zahraničný kapitál nemohol zúčastňovať na kupónových transakciách. To bola podmienka, lebo sme vedeli, že nakoniec sa cudzina jednoducho zmocní týchto zdrojov. A znovu opakujem, vyše 70 miliárd na Slovensku, vyše 200 miliárd v Čechách, z nich veľká časť aj podľa českého odborného posudku, skoro 60 %, uletela práve tunelovaním pomocou fondov.</seg>
            </u>
            <u xml:id="ParlaMint-SK_1998-06-30-t1m49.u1375" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1375.p1">Ďakujem. Pán Národa, nech sa páči.</seg>
            </u>
            <u xml:id="ParlaMint-SK_1998-06-30-t1m49.u1376" who="#AntonNároda.1955" ana="#regular">
               <seg xml:id="ParlaMint-SK_1998-06-30-t1m49.u1376.p1">Ďakujem za slovo, pán predsedajúci. Chcel by som len toľko povedať, že je zbytočné vzájomné presviedčanie sa po vystúpeniach poslancov, ktorí vystúpili v rozprave a navzájom sa presviedčať, dokazovať - koalícia, opozícia. Nakoniec je úlohou opozície kriticky hodnotiť toto obdobie a vôbec sa ani nečudujem, veď je to ich úloha. Je pravda, že niektoré hodnotenia sú trošku nadnesené, ale nakoniec je to tak. Blížia sa voľby, hádam, nechceme, aby chválili to obdobie. Čudujem sa aj nám, kolegom, že tu vôbec reagujeme a navzájom si dokazujeme tak alebo onak. Keby nás tu bolo viac, dám návrh na ukončenie rozpravy. Je to celkom zbytočné.</seg>
            </u>
            <u xml:id="ParlaMint-SK_1998-06-30-t1m49.u1377" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1377.p1">Áno, je to tak, pán poslanec. Pán Šimko, nech sa páči.</seg>
            </u>
            <u xml:id="ParlaMint-SK_1998-06-30-t1m49.u1378" who="#IvanŠimko.1955" ana="#regular">
               <seg xml:id="ParlaMint-SK_1998-06-30-t1m49.u1378.p1">Skončiť rozpravu, samozrejme, je možné až po vystúpení písomne prihlásených rečníkov, tých je ešte požehnane, takže o tom sa teraz nedá rozhodnúť. Chcem len povedať, pán podpredseda Húska, ak ste už vedeli, aké nevýhody má kupónová privatizácia v roku 1991, je zaujímavé, že ste s kritikou tohto typu privatizácie nevystúpili v roku 1994, keď si táto vláda do svojho vládneho programu dala kupónovú privatizáciu. <vocal type="noise"><desc>Hlasy z pléna.</desc></vocal> Ale nevystúpili ste proti programovému vyhláseniu tejto vlády a okrem toho ste hlasovali zaň a v programovom vyhlásení tejto vlády bolo dokončenie kupónovej privatizácie.</seg>
            </u>
            <u xml:id="ParlaMint-SK_1998-06-30-t1m49.u1379" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1379.p1">Ďakujem. Poslanecký klub HZDS má sedenie, hneď teraz. <vocal type="noise"><desc>Hlasy a šum v miestnosti.</desc></vocal> Čo má Hrušovský? Nech sa páči.</seg>
            </u>
            <u xml:id="ParlaMint-SK_1998-06-30-t1m49.u1380" who="#PavolHrušovský.1952" ana="#regular">
               <seg xml:id="ParlaMint-SK_1998-06-30-t1m49.u1380.p1">Pán podpredseda Húska, veľmi dobre sa pamätám, keď sa vo Federálnom zhromaždení v ústavnoprávnom výbore prerokúval zákon o veľkej privatizácii, vy ste vtedy boli ministrom privatizácie v slovenskej vláde. Slovenskú vládu ste zastupovali na rokovaní vo výboroch a my sme vás žiadali, aby ste, ak sú nejaké kritické pripomienky, pretože vy ste nemohli dávať pozmeňujúce návrhy, a nejaké výhrady voči tejto koncepcii takéhoto druhu privatizácie...</seg>
            </u>
            <u xml:id="ParlaMint-SK_1998-06-30-t1m49.u1381" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1381.p1">Na Húsku nemôžeš reagovať.</seg>
            </u>
            <u xml:id="ParlaMint-SK_1998-06-30-t1m49.u1382" who="#PavolHrušovský.1952" ana="#regular">
               <seg xml:id="ParlaMint-SK_1998-06-30-t1m49.u1382.p1">Nechajte ma dohovoriť.</seg>
            </u>
            <u xml:id="ParlaMint-SK_1998-06-30-t1m49.u1383" who="#PavolHrušovský.1952" ana="#regular">
               <seg xml:id="ParlaMint-SK_1998-06-30-t1m49.u1383.p1">... nevzniesli ste ani jednu výhradu voči takémuto druhu privatizácie.</seg>
            </u>
            <u xml:id="ParlaMint-SK_1998-06-30-t1m49.u1384" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1384.p1">Na pána Húsku nemôžeš reagovať. Vážení, obedňajšia prestávka do 14.00 hodiny. Nech sa páči, ešte pán Hofbauer.</seg>
            </u>
            <u xml:id="ParlaMint-SK_1998-06-30-t1m49.u1385" who="#RomanHofbauer.1940" ana="#regular">
               <seg xml:id="ParlaMint-SK_1998-06-30-t1m49.u1385.p1">Na osvieženie pamäti odporúčam tým, ktorí ju majú krátku, preštudovať si knihu federálneho ministra Ježka o budovaní kapitalizmu v Čechách. Tam sa dozviete veci, ktoré tu tárajú poslanci KDH.</seg>
            </u>
            <note type="comment">Po prestávke.</note>
            <u xml:id="ParlaMint-SK_1998-06-30-t1m49.u1386" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1386.p1">Prosím pánov poslancov a pani poslankyne do rokovacej sály, budeme pokračovať. Prosím pánov poslancov, aby zaujali miesta v rokovacej sále. Nech sa páči, pán Brocka.</seg>
            </u>
            <u xml:id="ParlaMint-SK_1998-06-30-t1m49.u1387" who="#JúliusBrocka.1957" ana="#regular">
               <seg xml:id="ParlaMint-SK_1998-06-30-t1m49.u1387.p1">Vážený pán podpredseda Národnej rady, neprítomná vláda, vážení kolegovia, dámy a páni, najprv krátka poznámka na adresu pani kolegyne Sudekovej. Viete, ono to nie je to isté, keď teraz nie sú v sále prítomní členovia vlády, ak na začiatku tohto bodu tu nebola časť poslaneckej snemovne. My sme totiž materiál dostali v predstihu a verím, že ste si ho aj vy prečítali. Náš odchod alebo neprítomnosť zo sály bol skôr vyjadrením nesúhlasu s formou predčítavania programového vyhlásenia ako v materskej škôlke, pani kolegyňa. Zo strany členov vlády je to, naopak, nezáujem o postoj opozičných poslancov alebo stanovisko opozičných poslancov k predloženému odpočtu programového vyhlásenia vlády. Vládna koalícia hodnotí svoje štvorročné účinkovanie ako veľmi úspešné. Presviedča občanov o vynikajúcich ukazovateľoch tak, že mnohí občania pochybujú o pravdivosti vlastnej skúsenosti, ktorá je často horšia, ako o nej často vypovedajú vládne štatistiky. Pozrime sa bližšie na programové vyhlásenie vlády a jej záväzky v sociálnej oblasti a porovnajme ich so skutočnosťou. Citujem z programového vyhlásenia vlády: "Vláda sa zaväzuje, že v priebehu roku 1995 pripraví transformáciu súčasného systému sociálneho zabezpečenia do systémov sociálneho poistenia, štátnej sociálnej podpory a sociálnej pomoci spolu s finančnými, organizačnými a inštitucionálnymi opatreniami tak, aby nové piliere sociálnej architektúry boli účinné od roku 1996." Ako to bolo s tými piliermi sociálnej transformácie? Zákon o sociálnej pomoci vláda predložila do Národnej rady na konci volebného obdobia, teda v apríli tohto roka v skrátenom legislatívnom konaní bez prerokovania so sociálnymi partnermi v Rade hospodárskej a sociálnej dohody, bez akceptovania pripomienok a možnosti vyjadriť sa k nemu napríklad aj Grémiom tretieho sektora. Hoci zákon nadobudol účinnosť 1. 7. tohto roka, rozhodujúca časť ustanovení a "atraktívnych paragrafov" - ako napríklad sociálne služby a peňažné príspevky na kompenzáciu, poskytovanie sociálnej pomoci neštátnym subjektom - bude platiť až od 1. januára budúceho roka, čiže po voľbách. Ďalší zákon o štátnej sociálnej podpore vláda doteraz nepredložila. Podľa programového vyhlásenia vlády mal byť účinný od roku 1996. Vláda si dala parlamentom odobriť posunutie termínu účinnosti pri schválení koncepcie transformácie sociálnej sféry v jej časovom harmonograme od 1. 7. tohto roka, ale keďže nie je finančne zabezpečený rovnako ako predchádzajúci zákon, stihne ho podobný osud - po voľbách. Tretí najdôležitejší zákon o sociálnom poistení, ktorého obsahom je dôchodkové, nemocenské a úrazové poistenie, už nebude predmetom rokovania súčasného parlamentu vôbec. Nebol aktuálny ani odsunutý termín 1. január tohto roka a z odpočtu programového vyhlásenia ste sa mohli dozvedieť, že táto vláda ho navrhuje až od 1. januára roku 2000, mohol by byť potom účinný, ak ho prerokuje parlament po predložení vládou. Vláda zdedila relatívne veľmi priaznivú situáciu v Sociálnej poisťovni. Je to verejnoprávna inštitúcia oddelená od štátneho rozpočtu, čím sa vláda často chváli. Priaznivá finančná situácia v Sociálnej poisťovni bola jedným z predpokladov predloženia uvedeného zákona. Túto výhodu však vláda nevyužila, naopak, situáciu v Sociálnej poisťovni zneužila a svojou rozpočtovou a hospodárskou politikou priviedla i túto dobre fungujúcu inštitúciu do veľkých ťažkostí permanentným znižovaním príspevku štátu do systému dôchodkového zabezpečenia z 5,7 mld. v roku 1994 na rekordne nízkych 0,6 mld. v roku 1997. Ďalej rastúci počet neplatičov poistného. Dnes má táto inštitúcia pohľadávky vo výške takmer 25 mld. korún. A v neposlednom rade vplýva na jej situáciu aj vysoká miera nezamestnanosti. Výsledkom toho je aj zvyšovanie dôchodkov v tomto roku. Napriek vyššiemu rastu miezd o takmer 13 % sa tieto upravili iba o 8 %, nie však z vybraného poistného, ale vyčerpaním rezervy z predchádzajúcich rokov. Ak sa nič nezmení, v roku 1999, na budúci rok, nebude mať Sociálna poisťovňa z čoho valorizovať dôchodky. Je to politika - po nás potopa. To ste nemali v programovom vyhlásení vlády. V tomto kontexte vyznieva aj legislatívna činnosť ministerstva práce, sociálnych vecí a rodiny akoby pre iné, lepšie pomery, pre inú ekonomickú realitu. Vláda si neplní svoje programové vyhlásenie a odsúvaním účinnosti termínov zákonov, prenášaním zodpovednosti za ich financovanie do neskoršieho obdobia, do obdobia po voľbách, vystavuje účet niekomu inému ako sebe. Vláda sa vo svojom programovom vyhlásení rovnako zaviazala, že bude garantovať občanom dosiahnuté nároky v dôchodkovom zabezpečení a okrem iného vyrovnávať ich životnú úroveň s ostatnými skupinami občanov. Ako sa jej to darilo, o tom sčasti vypovedá situácia v Sociálnej poisťovni, ale najmä ustavične klesajúci podiel priemerného dôchodku voči priemernej mzde. Uvediem porovnanie priemerných starobných dôchodkov s priemernou mzdou podľa údajov ministerstva práce, sociálnych vecí a rodiny za posledné štyri roky pôsobenia súčasnej vládnej koalície. Ak to bolo v roku 1994 46,8 %, v roku 1995 to bolo 46,1 %, v roku 1996 45,7 %, minulý rok 44,4 % a v tomto roku i po predpokladanej, resp. schválenej valorizácii 42,9 %. Ďalšia ambícia vlády z programového vyhlásenia bola znížiť nezamestnanosť pod 10 %. S určitosťou možno dnes už povedať, že ani tento sľub sa jej nepodarilo splniť. Aktuálna miera nezamestnanosti nie je 12 %, ako zaokrúhľoval pán premiér pred troma dňami, ale 12,9 % je oficiálny údaj, čo predstavuje viac ako 350 tisíc ľudí bez práce. Ale chcem vám pripomenúť, že tento údaj vám vyšiel podľa zmenenej metodiky od decembra minulého roku. Ak by ste vykazovali nezamestnanosť tak ako minulý rok, ako predminulý rok, tak by nebola 12,9 %, ale bola by 14 %. K tomuto môžete smelo prirátať tých, ktorí sú bez zamestnania vyradení z úradov práce pre nespoluprácu a je ich takisto počet, ktorý je vyšší ako 40 tisíc, čo predstavuje takisto skoro 2 % z miery nezamestanosti. A nehovoriac už o tom, že za pôsobenia súčasnej vládnej koalície vzrástol počet tých, ktorí zo Slovenska odchádzajú za prácou do Čiech takmer dvojnásobne. Dnes takto pracuje v Čechách viac ako 70 tisíc občanov zo Slovenska, tých ľudí, pre ktorých nevytvorila vláda podmienky, aby mohli nájsť zamestnanie doma. Možno ešte za zmienku stojí povedať, že z toho množstva nezamestnaných je stále takmer polovica tých, ktorí sú bez práce dlhšie ako rok. Takmer tretina ľudí bez práce sú mladí ľudia do 25 rokov. Ekonomické straty z nevyužitia potenciálu tejto pracovnej sily sú obrovské a rovnako vážne sú i dôsledky na kvalitu medziľudských vzťahov, rodinného života a tiež rast kriminality. Regionálny rozmer nezamestnanosti sa prehlbuje aj vďaka nízkej mobility pracovnej sily, čo je ovplyvnené najmä veľmi nepriaznivou bytovou situáciou. Takmer v polovici okresov Slovenska je miera nezamestnanosti, aj podľa vašej metodiky, vyššia ako 15 %. Vláda síce v novom zákone o zamestnanosti zlúčením úradov práce, Správy služieb zamestnanosti a Fondu zamestnanosti vytvorila verejnoprávny Národný úrad práce, ale nehospodárnym kopírovaním nového územnosprávneho členenia pohltil takmer 17 % jeho zdrojov z poistného od zamestnancov a zamestnávateľov v správnom fonde, čo je takmer 2 miliardy korún. O to menej peňazí bolo na tvorbu nových pracovných miest. Dnes je situácia taká, že aj napriek zníženiu tvorby správneho fondu na tento rok úrady práce nemajú zdroje na tvorbu nových pracovných miest v rámci aktívnej politiky trhu práce a v podstate vykrývajú iba záväzky z minulého roka. Súčasná vláda založila riziká ďalšieho rastu nezamestnanosti najmä svojou rozpočtovou, daňovou, hospodárskou a najmä privatizačnou politikou, čo v konečnom dôsledku vážne ohrozuje bilanciu verejných rozpočtov a chod štátu. Dámy a páni, nezamestnanosť sa znižuje celkom inak, ako ste to robili vy. Nové pracovné príležitosti vzniknú na Slovensku prehĺbením demokracie, väčšou orientáciou na Európsku úniu, a nie cestou do medzinárodnej izolácie. Zahraničné investície sú veľmi citlivé na vnútorné nedemokratické pomery. Ďalej pracovné príležitosti vznikajú aj prostredníctvom razantnej bytovej výstavby, ale nielen bytov pre ministrov či ľudí z Fondu národného majetku, ale najmä bytov pre mladé rodiny. Takto možno znižovať nezamestnanosť. Jedno vytvorené pracovné miesto v stavebníctve znamená tri nové pracovné miesta v iných odvetviach. A tam sú pracovné miesta aj pre dlhodobo nezamestnaných, aj tých, ktorí majú nízke vzdelanie a tvoria najväčšiu klientelu úradov práce. Na Slovensku treba znižovať dane, lebo dnešné vysoké daňové zaťaženie pôsobí proti vytváraniu nových pracovných miest. Veď len jedno percento zníženia poistného na strane zamestnávateľov predstavuje úsporu, za ktorú sú schopné úrady práce vytvoriť 25 tis. nových pracovných miest. Ďalej investíciou do vzdelania na každej úrovni, ale najmä jestvujúcim vysokým školám, sa prispieva na zvýšenie zamestnanosti. A tiež, samozrejme, reformou dôchodkového zabezpečenia, ktoré táto vláda zneužíva tak, že nepriamo núti takmer 30 tis. občanov v dôchodkovom veku, aby ďalej pracovali, a tým "zaberali" miesto nezamestnaným absolventom škôl. Napätie na trhu práce možno tiež znížiť a na uvoľnené pracovné miesta prijať nezamestnaných uchádzačov aj opatreniami v rámci štátnej rodinnej politiky, napríklad predĺžením poskytovania rodičovského príspevku ako štátnej dávky. Sľubovali ste to aj v programovom vyhlásení vlády a nesplnili ste to. Slová vo vašom programovom vyhlásení, citujem, "o urýchlenom vytvorení nových foriem tripartizmu, o skvalitnení činnosti Rady hospodárskej a sociálnej dohody, o zabezpečení účasti odborov a zamestnávateľov i ďalších subjektov legislatívnej činnosti, vyznievajú ako výsmech sociálnych partnerov. Najmä po tom, ako vláda minulý rok v lete prerušila dialóg so sociálnymi partnermi a do parlamentu predkladala zákony bez prerokovania v tripartite. Založila síce SER - Sociálno-ekonomickú radu, ktorej názov v tom týždni zmenili, lebo keď sa to takto objavilo v tlači, tak priznám sa, aj mne sa zdala tá skratka trošku nedôstojná alebo minimálne pejoratívna. Týmto dobrovoľný a poradný orgán zložený z časti poslušných odborov, zamestnávateľov a časti takzvaných spriaznených občianskych združení však Radu hospodárskej a sociálnej dohody celkom znefunkčnila. Keď vláda aj vo svojom programovom vyhlásení považuje sociálne partnerstvo, sociálny dialóg za základ hospodárskej a sociálnej reformy a prosperity Slovenska, nepriamo tým potvrdzuje, že svojou politikou sama tieto základy podkopáva a ohrozuje. Aj mnoho iných slov a sľubov je v programovom vyhlásení vlády. Napríklad, že základným článkom a zároveň adresátom štátnej sociálnej politiky je rodina. Podľa mňa to boli skôr vaši privatizéri. Napriek existencii koncepcie štátnej rodinnej politiky sa rodina stala a stáva stále viac ohrozenou inštitúciou. Pozri novela zákona o prídavkoch na deti, kde rodina stratila nárok na túto dávku štátnej podpory, ak je matka domáca a nie je evidovaná na úrade práce ako uchádzač o zamestnanie. Dámy a páni, musím konštatovať, že sociálna reforma na Slovensku ešte neprebehla. To, čoho sme svedkami aj v ekonomickej, v sociálnej sfére, je iba hra na reformu. Naše ekonomické a sociálne problémy sú po štyroch rokoch vládnutia súčasnej vládnej koalície väčšie ako predtým. Skutočná reforma totiž predpokladá čestné, pravdivé, spravodlivé, a teda zodpovedné myslenie i konanie. Toho sme však v podaní súčasnej vládnej koalície boli svedkami skôr výnimočne. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1388" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1388.p1">Ďakujem. Pán Húska, nech sa páči.</seg>
            </u>
            <u xml:id="ParlaMint-SK_1998-06-30-t1m49.u1389" who="#AugustínMariánHúska.1929" ana="#regular">
               <seg xml:id="ParlaMint-SK_1998-06-30-t1m49.u1389.p1">Pán predsedajúci, chcem reagovať hlavne na tú časť vystúpenia pána poslanca Brocku, v ktorom hovoril, že hlavný liek zamestnanosti a zvyšovania zamestnanosti Slovenska je predovšetkým v Európskej únii. Chcel by som ho upozorniť, že hlavný dôvod, pre ktorý chcú odďaľovať integračné snahy ašpirujúcich krajín, je práve ten, že krajiny Európskej únie sa obávajú prísunu pracovných síl do tohto regiónu. Chcel by som povedať, že bol koniec koncov so mnou aj pán poslanec Figeľ na Európskom fóre v Göttweigu, kde vystúpil pán Biedenkopf, predseda saskej vlády a upozornil, že veľmi podporujú integráciu, hlavne otvorenie našich krajín európskym partnerom, otvorenie kapitálového trhu pôdy, ale zároveň upozornil, že, bohužiaľ, v dohľadnom čase nie je ani realistické hovoriť o európskom trhu práce, pretože ani na štátnej úrovni nie je možné realizovať štátnu politiku trhu práce, že budú možné len subregionálne trhy práce. Tak vás upozorňujem, že v tejto oblasti, naopak, žiadne veľké výhody nemôžeme očakávať. Ale priznávam a myslím si, že sa všetci budeme musieť oveľa serióznejšie zapodievať jednou skutočnosťou, ktorá predstavuje hlavný fenomén 21. storočia, že k vzácnostiam priestoru a zdrojov pristúpi mimoriadne naliehavá a bolestná vzácnosť práce, pracovných príležitostí. A naozaj bude treba oveľa viac urobiť, ako sa robilo doteraz nielen u nás, ale v celom svete, na to, aby sme pripravili pre ľudí pracovné príležitosti. Ale takýmto politickým fumigovaním všetkého, čo sa doteraz robilo, sa, samozrejme, pracovné príležitosti nevytvárajú. To vás ubezpečujem.</seg>
            </u>
            <u xml:id="ParlaMint-SK_1998-06-30-t1m49.u1390" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1390.p1">Ďakujem. Pán Hanker.</seg>
            </u>
            <u xml:id="ParlaMint-SK_1998-06-30-t1m49.u1391" who="Hanker, J." ana="#regular">
               <seg xml:id="ParlaMint-SK_1998-06-30-t1m49.u1391.p1">Pán poslanec Brocka, to, čo ste povedali, je skutočne veľmi hrubá demagógia. Včera pán minister Tkáč do 19.00 hodiny dopodrobna rozoberal jednotlivé časti sociálnej sféry. Mali ste byť ako poslanec na svojom mieste a nemuseli by ste sa sťažovať dnes, že tu nie je vláda. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u1392" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1392.p1">Pán Baránik.</seg>
            </u>
            <u xml:id="ParlaMint-SK_1998-06-30-t1m49.u1393" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u1393.p1">Ďakujem pekne, pán podpredseda. Je mi trápne počúvať, pán poslanec, keď ste vy ako príslušník KDH boli vo vláde, došlo k zvýšeniu nezamestnanosti zo 40 tisíc na 300 tisíc, to znamená o 260 tisíc. A pritom stratilo aj 150 tisíc dôchodcov pracovnú príležitosť. Čiže v priebehu jedného roka sa stratilo 410 tisíc pracovných príležitostí a vy nás teraz poúčate, ako budete zvyšovať zamestnanosť. To mi skutočne pripadá veľmi divné. Chcel by som vás upozorniť, že napríklad v tomto období - pretože často namietate proti tomu, ako sa vyčísľuje počet nezamestnaných - tak v tomto období nastúpilo alebo prihlásilo sa na úradoch práce ako nezamestnaných prakticky 45 tisíc ľudí, a sú to tí, ktorí sa dohodli so svojimi zamestnávateľmi, že počas prázdnin sa budú doma starať o deti a prihlásili sa na úrad práce, ale v septembri nastúpia znovu do práce. Takže to sú aj takéto lapsusy. Ale svedčí to o tom, že to nie sú chudáci, ale môžu si dovoliť byť dva mesiace bez práce s tým, že potom nastúpia do práce. Tak to nie je prejav biedy, ale prejav určitých sociálnych istôt. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u1394" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1394.p1">Ďakujem. Nech sa páči, pán Pittner.</seg>
            </u>
            <u xml:id="ParlaMint-SK_1998-06-30-t1m49.u1395" who="#LadislavPittner.1934" ana="#regular">
               <seg xml:id="ParlaMint-SK_1998-06-30-t1m49.u1395.p1">Vážený pán predsedajúci, vážená Národná rada, vážený pán podpredseda vlády, pán minister, chcem reagovať na problematiku, ktorú prednášal ako odpočet vlády minister vnútra pán Krajči, ale predtým, než sa dostanem k meritu veci, aby sa prípadná moja reagencia nestala polemickou problematikou, dovoľte mi uviesť poznatky odborníkov z demokratických krajín, ktoré sa problematikou organizovaného zločinu zaoberajú dlhší čas, a myslím si, že tieto poznatky potom do príslušného rámca dostanú aj problematiku boja s organizovaným zločinom v našom štáte. Dovoľte mi začať poznatkami Raymonda Kendala, britského generálneho tajomníka Interpolu, ktoré povedal v máji v roku 1966: "Studená vojna sa skončila. Úlohu najväčšieho nepriateľa štátu prevzal organizovaný zločin. Európa je teraz jedna obrovská kriminálna scéna siahajúca od Atlantického oceánu až po Ural. Len pri dokonalom využití informácií je možné zločin zlikvidovať už v samotnom zárodku." Koniec citátu. Organizovaný zločin sa stal pre západné demokratické krajiny natoľko nebezpečný, že sa považuje za hrozbu voči bezpečnosti štátu. Jednotlivými prvkami organizovaného zločinu sa zaoberajú rôzne služby bezpečnosti západných krajín, najmä na úseku medzinárodných finančných podvodov a medzinárodných zločineckých organizácií. Po tom, ako sa boj proti organizovanému zločinu stal prioritou, po tomto najsilnejšie volajú alebo po takomto boji volajú ministerstvá financií jednotlivých západných krajín, pretože vzhľadom na to, že ročný objem peňazí pochádzajúci len z obchodu s drogami na celom svete presahuje sumu 500 miliárd libier, môže proces prania špinavých peňazí spôsobiť veľké škody aj silným ekonomikám. Zdrojom najväčších obáv bola najmä možnosť, že veľké špinavé peniaze pochádzajúce z Ázie, Južnej Afriky, bývalého Sovietskeho zväzu a východnej Európy, ktoré pretekali "podzemnými bankovými systémami" riadenými medzinárodnými zločineckými gangami, sa využijú na manipulácie s finančnými trhmi a vyvolajú tak destabilizáciu hospodárstva západných krajín. Chaos v krajinách bývalého sovietskeho bloku, ku ktorému prišlo po zrútení železnej opony, bol príčinou rozsiahlych obáv z rozšírenia medzinárodného organizovaného zločinu. V bývalom Sovietskom zväze mali Gorbačovove reformy tiež druhú odvrátenú tvár, a tou bol prudký nárast organizovaného zločinu, ktorého počiatky siahajú dokonca ešte do čias pred pádom komunistického režimu. V polovici roku 1995 tzv. protimafiánske oddelenie ruského ministerstva vnútra odhadovalo, že v krajine pôsobí viac ako 8 tisíc zločineckých gangov s viac ako 35 tisíc členmi. Až 80 % všetkých ruských podnikateľov muselo platiť výpalné skupinám, ktoré takto kontrolovali asi polovicu celkového obratu krajiny v obchode s tovarom a službami. Mnohé z týchto gangov "vlastnili" skorumpovaných štátnych úradníkov a svoju činnosť vyvíjali pod krytím legálnych firiem, ktorých jedinou úlohou bolo pranie špinavých peňazí. Pritom stále rástol počet gangov, ktoré svoju činnosť rozširovali tiež smerom do zahraničia. Východoeurópske krajiny na ceste k demokracii zaznamenali obrovský nárast organizovaného zločinu. Jednou z hlavných príčin bola decentralizácia bankovej sféry, vyhlásil bývalý riaditeľ spravodajstva Scotland Yardu John Griff. Organizovaný zločin v týchto štátoch úzko súvisí s drogovou problematikou. Bývalý Sovietsky zväz bol už oddávna veľkým producentom drog. Napríklad ekonomiky Kirgizska, Tadžikistanu a Uzbekistanu do značnej miery i v súčasnosti závisia práve od drog, a preto sú hlavným objektom záujmu bezpečnostných služieb západných krajín. Kirgizsko dokonca ešte pred októbrovou revolúciou dodávalo na svetové trhy približne jednu pätinu celkového objemu ópia. Zatiaľ čo hektár ovocného sadu prinesie uzbekistanskému pestovateľovi okolo 15 až 20 tisíc porovnateľných rubľov za rok, z rovnakej plochy obsiatej makom získa 5 kg surového ópia, čo predstavuje 2,5 mil. rubľov. Trasy obchodníkov s drogami vychádzajú z mesta Chorok na juhu Tadžikistanu, a potom pokračujú buď hore do Oše ležiaceho na hraniciach Kirgizska a Uzbekistanu, alebo smerom na západ cez hlavné mesto Tadžikistanu Dušanbe. Policajné a colné orgány v týchto republikách dostávajú úplatky za to, že si takýto tovar nebudú všímať a len čo sú drogy za hranicami, putujú prevažne po železnici do Európy. Ruskí pašeráci drog sú vo využívaní týchto trás natoľko skúsení, že dokonca i kolumbijské drogové kartely zásobujú západoeurópske trhy cez Moskvu. Zásielky drog do Ruska prichádzajú v kontajneroch, ktoré údajne obsahujú potraviny. Tu sa vyložia a v rámci exportu ruského tovaru sa odošlú na Západ. Krajiny bývalého sovietskeho bloku sa stali hlavným zdrojom syntetických drog, ktoré sa vyrábajú v bývalých štátnych laboratóriách v Poľsku, Českej republike, Litve, Lotyšsku a Estónsku. Poľsko je najväčším európskym producentom amfetamínu a významným zdrojom heroínu, ktorý sa vyrába z rastlín pestovaných v tzv. poľskom trojuholníku, ktorý tvoria mestá Krakov, Miechov a Prošovice na juhozápade Poľska. Samozrejme, jestvujú i naďalej rôzne známejšie talianske, latinsko-európske, ázijské mafie a podobne. V posledných rokoch je to japonská Jakuza. Tá má vo svojej vlasti omnoho väčší vplyv než napríklad mafia v Amerike. Jakuza nasleduje japonské spoločnosti, ktoré sa pustili do budovania nových závodov v zahraničí, najmä vo východnej a strednej Európe. Členovia tejto organizácie tradične vyznávajú zásady "giri", t. j. povinnosť honorovať preukázané služby, a "nindžo", čo znamená súcit so slabými. Hlavné aktivity Jakuzy sa zameriavajú na finančné zločiny, tzv. sokaii, ktorého doménou sú podvody na komoditných burzách a pranie špinavých peňazí. Pranie špinavých peňazí, teda proces, pri ktorom sa financie pochádzajúce z protizákonnej činnosti stávajú zdanlivo legálne nadobudnutými príjmami, má mnoho podôb. Na počiatku sú obvykle peniaze v hotovosti, ktoré potom putujú radom miest, čo má zamaskovať ich pôvod a sťažiť ich sledovanie. Najzákladnejší variant prania špinavých peňazí spočíva v nákupe luxusného predmetu, napríklad auta alebo šperku, a v jeho následnom predaji. Ale pri zložitejších spôsoboch je toto len prvá etapa, ktorá sa v odbornej literatúre nazýva "umiestnením financií". Ďalšou etapou je "rozvrstvenie", keď sa financie obyčajne rozdelia na niekoľko častí, ktoré prejdú spletitým reťazcom finančných transakcií. Táto fáza nespôsobuje organizovanému zločinu v poslednom čase takmer žiadne ťažkosti, pretože zavedenie elektronických platobných systémov umožnilo voľný presun peňazí na rôzne bankové kontá po celom svete. Na záver prichádza tzv. "zjednotenie" prostriedkov, teda okamih, keď peniaze vyzerajú celkom legitímne a možno s nimi voľne manipulovať. Často sa hovorí, že cesta k potieraniu organizovaného zločinu vedie cez sledovanie toku peňazí. Ak popularita je kyslíkom pre teroristov, potom peniaze sú kyslíkom pre organizovaný zločin. Pokiaľ sa podarí vziať zločincom nelegálne získané prostriedky, potom im zoberieme zároveň i motiváciu, zmysel ich existencie, hovoria odborníci zo západných bezpečnostných služieb. Vážené dámy a páni, ak som uviedol niektoré názory, akými sa pozerá na organizovaný zločin a jeho elimináciu v demokratických krajinách, tak len preto, aby bolo jasnejšie porovnanie s bojom proti organizovanému zločinu v našom štáte. Zoberme si len problematiku boja proti praniu špinavých peňazí. Až koncom polroka 1997 bola spracovaná a uvedená vyhláška Ministerstva vnútra Slovenskej republiky číslo 181/1997 Z. z. o podozrivých bankových operáciách, ktorá vychádza zo zákona číslo 249/1994 Z. z. Teda približne tri roky sa nič v tejto oblasti nerobilo, hoci zákon bol k dispozícii. A ako sa uviedlo v správe o činnosti finančnej polície, len za druhý polrok 1997 sa konečne podchytilo za vyše 13 mld. Sk podozrivých finančných operácií. Oprávnenia finančnej polície sa napriek naliehavosti riešili až novelou zákona o Policajnom zbore Slovenskej republiky od roka 1998. Ale doteraz nie je riešená napríklad špecializácia Úradu vyšetrovania tak, aby na zistené poznatky finančnou políciou boli nasadení špecializovaní vyšetrovatelia. Najmä tým sa dá vysvetliť nepomer medzi množstvom odhalených prípadov zo strany finančnej polície a zlomkom trestných stíhaní, ako sa to uvádza v správe o činnosti finančnej polície. A ako posudzovať tohtoročný lapsus so zakúpením štátnych dlhopisov, keď premiér vlády prisľúbil, že sa nebude skúmať pôvod použitých peňazí. S najväčšou pravdepodobnosťou týmto spôsobom predaja štátnych dlhopisov prišlo k porušeniu zákona číslo 21/1992 Zb. o bankách, zákona číslo 249/1994 Z. z. o organizovanom zločine a Vyhlášky Ministerstva vnútra Slovenskej republiky číslo 181/1997 Z. z., a to všetko v čase poznania, že špinavé peniaze a ich pranie sú podmienkou vzniku a existencie organizovaného zločinu. Len takú malú poznámku. Včera som počul v televízii ministra financií pána Maxona, ktorý hovoril, že na Slovensku sa odhaduje 20 - 30 mld. špinavých peňazí, a teda dve miliardy dlhopisov, čo reprezentuje len 10 %, nie sú potom nijakým významnejším problémom. Ale ak sa vrátime späť k tomu, ako sa špinavé peniaze perú, ako postupujú tými tromi stupňami prepierania, vtedy sa táto problematika javí úplne ináč. Pán minister vnútra vo svojej správe uviedol, aké organizačné zmeny v Policajnom zbore Slovenskej republiky realizované v rokoch 1997 - 1998 napomáhajú boj s organizovaným zločinom. Uviedol, že bol ustanovený Úrad kriminálnej polície a v jeho rámci odbor proti organizovanému zločinu, kriminálne spravodajstvo a použitie policajných agentov. Uviedol, že sa podarilo eliminovať organizovaný zločin nasadením policajných agentov do tohto prostredia, vďaka čomu sú viacerí predstavitelia organizovaného zločinu vo väzení. Uviedol, že sa zvýšila objasnenosť týchto trestných činov a údajne v desiatkach prípadoch sa takto podarilo trestným činom predísť. Možno vôbec tieto tvrdenia brať vážne? Len za rok 1997 sa na Slovensku spáchalo 32 vrážd na objednávku a doteraz boli objasnené len dve. Uskutočnilo sa 98 výbuchov nástražných výbušných systémov s prakticky nulovou objasnenosťou a tento trend zatiaľ pokračuje i v tomto roku, keď za prvý polrok bolo vyše 30 výbuchov takýchto nástražných výbušných systémov prakticky opäť s nulovou objasnenosťou. Jeden alebo dva prípady boli objasnené. A pokiaľ ide o pánom ministrom vymenované nové útvary na boj s organizovaným zločinom, zakladané koncom roka 1997, resp. aj v tomto roku, potom ide napríklad v prípade kriminálneho spravodajstva a policajných agentov prakticky o prázdne množiny. Navyše, ale to by som sa len opakoval, v roku 1991 založený odbor proti závažnej kriminalite s celoštátnym centrálnym riadením bol reorganizáciou Policajného zboru v roku 1997 pánom ministrom prakticky znefunkčnený, pretože centrálne riadenie bolo zrušené a odbor pracuje len na metodických návodoch a štatistike, a to napriek tomu, že význam centrálneho riadenia finančnej polície sa využíval a ponechal v plnom rozsahu, kde ľudí tohto odboru vysunutých v teréne zabezpečujú krajskí, resp. okresní riaditelia polície bez toho, aby mali nad nimi riadiacu právomoc. Tak ako v nadväznosti na správu generálneho prokurátora, i teraz v reagovaní na správu pána ministra vnútra o plnení vládneho programu v tejto oblasti musím konštatovať, že vláda v boji s organizovaným zločinom zlyhala a opatrenia, ktoré, ako uvádza pán minister vnútra, sa urobili neskoro, sú nesystémové a neúčinné, ako nás o tom presviedča i súčasná situácia prezentácie organizovaného zločinu. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1396" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1396.p1">Ďakujem aj ja pánu poslancovi Pittnerovi. Nech sa páči, pán Baránik. Neviem, páni poslanci, nemali by sme naozaj reagovať na nich, lebo tu budeme ešte týždeň. Im to vyhovuje.</seg>
            </u>
            <u xml:id="ParlaMint-SK_1998-06-30-t1m49.u1397" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u1397.p1">Chcem len reagovať a povedať pánu poslancovi Pittnerovi, že hlavným zdrojom špinavých peňazí u nás bola prvá vlna privatizácie, hlavne malá privatizácia, kde sa privatizovalo cez nastrčené osoby. Druhý zdroj boli investičné fondy. Pán poslanec, veď som bol na stretnutí, ktoré organizovala v roku 1991 SDĽ, vystúpil tam Miloš Zeman a charakterizoval pána Koženého. Povedal, že sa v podstate ešte ani privatizácia nezačala a Harvardské fondy vyplatili už 5 miliárd korún. Prosím vás, odkiaľ mohol mať pán Kožený 5 miliárd korún? Samozrejme, že hneď bola daná odpoveď na to, že to mohli byť len prané špinavé peniaze. Myslím si, že touto formou, lebo aj iné investičné fondy, ktoré masovo privatizovali a nemali nijaké ekonomické zázemie, to znamená, mohli sa opierať len o zahraničný kapitál, a keďže sa za nimi neprezentovala nijaká iná firma ani obchodná spoločnosť, ani banka, tak to úplne jednoznačne svedčí o tom, že ide o pranie špinavých peňazí. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u1398" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1398.p1">Nech sa páči, pán Hofbauer.</seg>
            </u>
            <u xml:id="ParlaMint-SK_1998-06-30-t1m49.u1399" who="#RomanHofbauer.1940" ana="#regular">
               <seg xml:id="ParlaMint-SK_1998-06-30-t1m49.u1399.p1">Pán kolega Pittner, nejdem pripomienkovať vaše vystúpenie, lebo si myslím, že to netreba, ale domnievam sa, že organizovaný zločin je v podstate len sekundárna vec, pretože primárna vec sa nachádza kdesi inde v západnej Európe. A je to práve neriešenie zamestnanosti. Veď je zarážajúce, ak našich 12,5 % nezamestnanosti sa uvádza ako katastrofa, pričom Nemecko má 4,6 milióna nezamestnaných práceschopných ľudí a percentuálne podstatne vyšší podiel ako Slovensko. To isté je aj vo Francúzsku, Španielsku, Grécko má 22 %, Írsko 18 %, čiže priemer je okolo 18 - 20 % nezamestnanosti. To je varovný jav západoeurópskej vízie, keď každý piaty práceschopný Západoeurópan je nezamestnaný, nemá šance sa zamestnať ani rekvalifikovať. Nemá sa do čoho. A štúdie Európskej únie uvádzajú až tretinu obyvateľstva perspektívne bez pracovných príležitostí. Domnievam sa, že tam treba hľadať príčiny, pretože toto naháňanie zločincov, to je v podstate sekundárna vec. Čo sa týka organizovaného zločinu, to je evidentný import k nám. Import zo Západu.</seg>
            </u>
            <u xml:id="ParlaMint-SK_1998-06-30-t1m49.u1400" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1400.p1">Nech sa páči, pán Gaľa.</seg>
            </u>
            <u xml:id="ParlaMint-SK_1998-06-30-t1m49.u1401" who="#MilanGaľa.1953" ana="#regular">
               <seg xml:id="ParlaMint-SK_1998-06-30-t1m49.u1401.p1">Vážený pán predsedajúci, členovia vlády, kolegyne, kolegovia, milí hostia, dovoľte mi vystúpiť na dnešnom rokovaní Národnej rady Slovenskej republiky a zaoberať sa odpočtom plnenia Programového vyhlásenia vlády Slovenskej republiky za roky 1994 - 1998 v rezorte ministerstva zdravotníctva. Po svojom nástupe v roku 1994 mala táto vláda ideálnu šancu pokračovať v reforme zdravotníctva a úspešne ju za štyri roky svojho pôsobenia zavŕšiť. Rezort zdedila oddlžený, prijali sa základné transformačné zákony, začala sa privatizácia v primárnej sfére. Očakávania, bohužiaľ, sa nesplnili. Reforma sa prakticky zastavila, v istých smeroch nastal dokonca spätný chod. Dnes môžeme otvorene hovoriť o kríze s hrozbou zlyhania zdravotnej starostlivosti s možným následným zhoršením zdravotného stavu obyvateľstva Slovenskej republiky. Existenčné problémy majú všetky zúčastnené zložky. Nespokojní sú poskytovatelia zdravotnej starostlivosti, či už štátni, alebo neštátni. Nespokojné sú poisťovne, platiči poistného, občania, pacienti, a teda nemal by byť napriek tomu, že túto spokojnosť v odpočte deklaruje, spokojný ani štát reprezentovaný vládou. Ale poďme po poriadku. Na úvod mi dovoľte konštatovať, že vláda nesplnila programové vyhlásenie hlavne v nasledujúcich bodoch: 1. organizácia a riadenie zdravotníctva, 2. formovanie štruktúry a siete zdravotníckych zariadení, 3. financovanie zdravotníctva a zdravotné poisťovníctvo, 4. tvorba legislatívy, 5. privatizácia, 6. lieková politika. V oblasti organizácie a riadenia zdravotníctva sa nepodarilo, lepšie povedané, nechcelo sa nahradiť centrálny model riadenia dôslednou decentralizáciou. Štát síce prijatím zákona o územnosprávnom členení Slovenskej republiky presunul časť právomocí na krajské a okresné úrady, avšak tieto majú teraz paradoxne oveľa väčšie kompetencie ako bývalé odbory zdravotníctva krajských a okresných národných výborov. Ministerstvo zdravotníctva sa pritom vzdalo časti svojich riadiacich právomocí v prospech ministerstva vnútra, ktoré nemá v štátnej správe vyškolených ľudí na výkon tejto správy na úseku zdravotnej starostlivosti. Ľudovo povedané, došlo k istej deetatizácii, ale decentralizácia v zmysle prerozdelenia presne definovaných práv a povinností miestnej samospráve, profesijným a stavovským organizáciám a miestnej štátnej správe sa neudiala, a to na škodu veci. V riadiacej práci pri obsadzovaní riadiacich funkcií dominuje stranícky princíp, servilnosť a lojálnosť, ktoré sa uprednostňujú pred odbornosťou. Stranícky dosadení riadiaci pracovníci sa stávajú nekontrolovateľní a nepostihnuteľní, čo sa odráža v neefektívnom využívaní prostriedkov zdravotníckych zariadení a prehlbuje to krízu v zdravotníctve. Oblasť formovania štruktúry a siete zdravotníckych zariadení. Tu prevažuje extenzívne budovanie zdravotníckych zariadení, ktoré netvoria sieť na základe regionálnych ukazovateľov a potrieb. Charakteristický je vysoký počet akútnych lôžok s absolútnym nedostatkom doliečovacích lôžok a lôžok pre dlhodobo chorých. Nepodarilo sa nám zachytiť svetový trend presunu podstatnej časti zdravotnej starostlivosti do primárnej sféry s podporou ošetrovateľstva, s vytvorením agentúr domácej ošetrovacej starostlivosti, hospicov, denných stacionárov a liečební pre dlhodobo chorých. Teda nepodarilo sa presunúť prevenciu, diagnostiku a liečbu k bydlisku občana a ušetriť peniaze v drahej nemocničnej sfére. Zlý technický stav zdravotníckych zariadení spolu s rozostavanosťou vytvára vnútorný dlh v rezorte vo výške 50 - 60 miliárd Sk. Financovanie zdravotníctva a zdravotné poisťovníctvo. Rezort počas troch rokov permanentne prehrával v makroekonomickej súťaži o prideľovanie prostriedkov zo štátneho rozpočtu, čo minister priznal viackrát v materiáloch, ktoré predkladal do parlamentu. Na hrubom domácom produkte sa zdravotníctvo podieľa len vo výške asi 6,1 %, hoci európsky trend je niečo medzi 7 - 8 %. Ministerstvo zdravotníctva nerozvinulo viaczdrojové financovanie. V porovnaní so svetom pretrváva na Slovensku viac-menej jednozdrojové financovanie zo zdravotného poistenia až na úrovni 96 %, pritom svetový trend je niečo okolo 75 %. Na Slovensku len 4 % sú financované z iných zdrojov ako zo zdravotného poistenia. Cenotvorba nepatrí pod rezort ministerstva zdravotníctva, ale pod ministerstvo financií a nezohľadňuje výšku reálnych vstupov do zdravotníctva. Sú tvorené neprimerane nízke ceny hlavne za zdravotné výkony, teda za prácu zdravotníkov. Financovanie je nestabilné, pretože v priebehu roka sa niekoľkokrát menia ceny a zákonné normy pre zdravotné financovanie. Nevhodnou legislatívnou činnosťou vlády sa prehĺbil nepomer medzi veľkým rozsahom poskytovanej zdravotnej starostlivosti v zákone o Liečebnom poriadku a nízkymi zdrojmi zo zdravotného poistenia, predovšetkým nízkymi odvodmi zo strany štátu za svojich poistencov, čím sa permanentne narušuje princíp solidarity a vzniká deficit okolo 4 miliárd Sk. Nízke zdroje a ich nesprávne použitie charakterizuje aj hospodárenie Štátneho fondu zdravia. Nízky výber poistného spolu s deficitnými platbami štátu zneschopňuje činnosť v zdravotníckych zariadeniach a lekárňach. Deficit mesačne narastá v objeme medzi 300 - 400 miliónov Sk a súčasne deficit o niekoľko mesiacov dosiahne hranicu 10 miliárd Sk. Zlyháva štátny dozor v zdravotných poisťovniach. Ani v jednej deficitne hosdpodáriacej poisťovni nebola zavedená nútená správa. Deficit zapríčiňuje aj vysoká práceneschopnosť, nelogické platby za sociálne výkony zo zdravotného poistenia, financovanie s otvoreným koncom, slabá ekonomizácia činnosti zdravotníckych zariadení atď. Toto všetko sa premieta do nízkych platov v zdravotníctve a do finančnej neistoty poskytovateľov zdravotnej starostlivosti. Vláda však akoby stále kalkulovala s tým, že zdravotníci predstavujú nejednotnú profesijnú skupinu, ktorá nie je objektívnou hrozbou pre stabilitu sociálnej situácie a naďalej ju možno manipulovať do polohy pokorného pomáhača, ktorý z lásky k povolaniu a často z číreho humanizmu kompenzuje nedostatok starostlivosti o zdravie občanov zo strany štátu na úkor vlastnej ekonomickej a sociálnej situácie a často na úkor aj svojho vlastného zdravia. Táto trpezlivosť však má svoje medze a posledná šnúra protestných mítingov hovorí už o inej situácii v rezorte. Zdravotnícka legislatíva. Súčasný stav zdravotníckej legislatívy je negatívne poznačený nekoncepčnosťou, ktorá vyplýva hlavne z toho, že terajšia vláda nedefinovala cieľový model reformy zdravotníctva, k vytvoreniu ktorého by legislatíva mala systematicky smerovať. Zdravotnícke zákony často na poslednú chvíľu reagujú na vznikajúce situácie. Výsledkom sú účelové nesystémové návrhy a novelizácie zákonov spolu s neprehľadným množstvom podzákonných noriem. Svetlú výnimku možno tvorí prijímanie zákona o liekoch a zdravotníckych pomôckach a prijímanie zákona o omamných a psychotropných látkach. Toto všetko sa deje prakticky bez vedomia stavovských a profesijných organizácií rezortu a s vylúčením občana. Výsledkom je nestabilné, často sa meniace a neprehľadné legislatívne prostredie, ktorému sa slovenskí zdravotníci i občania len s veľkou námahou a nervozitou dokážu prispôsobiť. Vláda zatiaľ nedokázala do parlamentu dodať a prerokovať tieto normy: návrh zákona o ošetrovateľstve, návrh zákona o lekárskej posudkovej činnosti, návrh zákona o zdravých životných a pracovných podmienkach, novelu zákona o Štátnom fonde zdravia a novelu zákona o Slovenskej lekárskej komore. Tieto zákony boli v legislatívnom pláne vlády, a teda tým, že sa neprerokovali, tak ani v tejto oblasti vláda svoj zámer nesplnila. Oblasť privatizácie. Za normálnych okolností môžeme chápať privatizáciu v zdravotníctve ako prostriedok na zlepšenie zdravotnej starostlivosti, ekonomizáciu a dôslednejšie využívanie zdrojov, získanie prostriedkov na rozvoj prioritných programov a na zlepšenie sociálneho postavenia občanov a aj zdravotníkov. Pokiaľ má prebiehať, je potrebné ju urobiť prehľadne, legislatívne, korektne, s včasnou informovanosťou a preferovať vznik mestských a obecných zdravotníckych zariadení a podporovať vznik neštátnych, neziskových organizácií s bezodplatným prevodom majetku štátu, napríklad charitatívne a cirkevné zdravotnícke zariadenia. U zdravotníkov jednoznačne treba uprednostňovať privatizáciu činností pred nákupom často schátraných budov, do inovácie ktorých sa musí rozsiahlo investovať na úkor rozvoja samotných zdravotníckych činností. Čo sa približne udialo za posledné 4 roky v privatizácii? Za nejasných okolností bez zverejnenia podmienok, ceny zariadení, splátkových kalendárov atď. boli v roku 1995 a 1996 sprivatizované Slovenské kúpele a žriedla napriek vyslovenej zásade, že majoritným vlastníkom 51-percentného podielu by mal zostať v kúpeľníctve štát. Sám minister Javorský v parlamentnom materiáli číslo 435/97-A, kde okrem termínov vzniku akciových spoločností, ktoré privatizovali kúpele, nieto vlastne nič vecného, okrem iného konštatuje, citujem: "V procese privatizácie štátnych podnikov, t. j. Slovenských liečebných kúpeľov a minerálnych žriedel, bola nedostatkom rozhodujúca neúčasť Ministerstva zdravotníctva Slovenskej republiky v procese výberu uchádzačov o privatizáciu, najmä z hľadiska ďalšej orientácie privatizovaného zariadenia z hľadiska poskytovanej zdravotnej starostlivosti." Pri privatizácii lekární takisto boli pri výbere budúceho nadobúdateľa prítomné negatívne javy. Často boli preferovaní nie najvhodnejší uchádzači, ale práve členovia strán koalície, resp. lojálni ľudia. V mnohých prípadoch bolo vyslovené podozrenie na korupciu vládnych úradníkov. Na výsledok privatizácie podľa koncepcie transformácie majetku rezortu ministerstva zdravotníctva v rokoch 1996 - 1997 a podľa zoznamu zdravotníckych zariadení určených na privatizáciu ako celok, ktorý vláda schválila v decembri 1996, zatiaľ čakáme. Zoznamy obsahujú asi 150 objektov. Je to niečo vyše 200 privatizačných výstupov. Turbulencií okolo toho bolo dosť. Ako taký malý príklad stačí spomenúť Polikliniku Sabinov, privatizáciu Polikliniky v Banskej Bystrici, Tuberkulóznu liečebňu v Lehniciach atď. Takisto mi dovoľte pripomenúť, že tu v Národnej rade sme si odhlasovali uznesenie, ktorým sme požiadali vládu o vyňatie určených zdravotníckych zariadení z privatizácie, avšak vláda napriek tomu požiadala rezortné ministerstvo o pokračovanie v privatizácii. Malo ísť o Liečebňu dlhodobo chorých na Ružinovskej ulici v Bratislave, detské liečebne, ozdravovne, Geriatrické centrum sv. Lukáša v Košiciach, Wolkrov odborný liečebný ústav respiračných chorôb v Tatranskej Polianke atď. V tomto uznesení išlo o 27 zdravotníckych zariadení. Pripomínam, že často ide o lukratívne budovy, pri ktorých nie je jasné plnenie vecného bremena výkonu zdravotníckej činnosti. V oblasti liekovej politiky treba povedať asi toľko, že lieková politika predstavuje v zmysle charateristiky Svetovej zdravotníckej organizácie súhrn vzájomne previazaných legislatívnych, odborných a technických postupov, ktoré majú svojím pôsobením zabezpečiť kvalitný, bezpečný a účinný liek pre chorého. Cieľom liekovej politiky je zabezpečiť pre obyvateľstvo dostupnosť účinných a kvalitných liekov za primeranú cenu. Existujú štyri rozhodujúce oblasti, na ktoré je nevyhnutné orientovať liekovú politiku a hospodárenie s liekmi, a to regulácia ponuky prostredníctvom farmaceutického priemyslu, distributérov a lekární, regulácia dopytu prostredníctvom lekárov, poisťovne a v konečnom dôsledku prostredníctvom pacientov, ďalej lepšia transparentnosť trhu a lepšie a racionálnejšie využívanie liekov. Tí, ktorí môžu spomínané oblasti ovplyvňovať, musia mať kvalifikovanú podporu výkonných a zákonodarných orgánov, ktorá nie je dostatočná. Je potrebné zúžiť počet distribučných firiem, nemocniciam dať možnosť nakupovať priamo od výrobcu alebo v konsignačných skladoch zahraničného dovozcu bez rabatu, ktorý nemocnica platí distributérom. Je potrebné účinnejšie zo strany rezortu rokovať o cenách liekov, zostaviť jednotnú metodiku zberu dát pre oblasť liekov a pravidelne vyhodnocovať výsledky analýz spotreby, zaviesť degresívny rabat lekární alebo rabat založený na množstve receptov, podporovať inovácie preparátov, ktoré sú terapeuticky a ekonomicky výhodné atď. Tieto úlohy rezort ako celok nezvládol. Vieme, aká je situácia v zásobovaní liekmi, aká je situácia v mnohých lekárňach, kde chýbajú často už aj vitálne indikované lieky. Na záver mi teda dovoľte konštatovať, že minimálne v týchto uvedených piatich oblastiach rezort, a teda vláda Slovenskej republiky za obdobie rokov 1994 - 1998 svoje programové vyhlásenie napriek konštatácii, že áno, nesplnila. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1402" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u1402.p1">Ďakujem pekne. Poslanec a predseda výboru pán Baránik.</seg>
            </u>
            <u xml:id="ParlaMint-SK_1998-06-30-t1m49.u1403" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u1403.p1">Vážené kolegyne a kolegovia, keďže ma pán poslanec Mikloško vyzval, aby som vystúpil, tak rád poviem pár slov. Dal som si spraviť projekt, ako by malo byť financované zdravotníctvo. A poviem vám niekoľko údajov, aby som to stihol za necelé dve minúty. Ak sa zoberie norma výdavkov pre jedného pediatra 53 tis. a nejaké drobné, všeobecného lekára 59 tis., stomatológa 101 tis. a gynekológa 64 tis. - to sú lekári prvého kontaktu -, tak na výkon ročne by bolo potrebné približne 5 mld. korún. Na lekárne, ktorých je 1 180, je potrebné mať predpoklad s výdavkami asi vyše 12 mld. korún a na nemocničné zariadenia všetkých druhov je 23 850 mil. To sú kalkulácie pre rozpočtové hospodárenie. Z toho jednoznačne vyplýva, že rozpočtované výdavky by mali byť asi vo výške 42 327 mil. korún a v tom je započítaná aj 6,4-percentná inflácia. To znamená, že zdroje, ktoré momentálne sú v zdravotníckom systéme, by mali stačiť, ak sa bude racionálne hospodáriť. To je všetko.</seg>
            </u>
            <u xml:id="ParlaMint-SK_1998-06-30-t1m49.u1404" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u1404.p1">Ďakujem. Slovo v poradí má pán poslanec Weiss, ale o slovo sa ešte hlási pán minister Javorský. Nech sa páči, v zmysle rokovacieho poriadku máte prednosť.</seg>
            </u>
            <u xml:id="ParlaMint-SK_1998-06-30-t1m49.u1405" who="#ĽubomírJavorský.1949" ana="#regular">
               <seg xml:id="ParlaMint-SK_1998-06-30-t1m49.u1405.p1">Vážený pán predsedajúci, vážená snemovňa, ospravedlňujem sa, že som prišiel trošku neskôr, nepočul som celé vystúpenie pána poslanec Gaľu, ale to mi neprekáža, viem, asi o čom hovoril, pretože nič iné nevedia, len bezhlavo všetko kritizovať a nikdy nič nechcú vidieť pozitívne. To je fantázia, pretože keď som nastúpil 13. decembra 1994, zdedil som základné zákony, ktoré boli prijaté v auguste roku 1994, a to je zákon číslo 277 o poskytovaní zdravotnej starostlivosti a číslo 273 o poisťovniach. Vtedy, myslím si, že z tejto strany sa stále hovorilo, že liberalizácia v zdravotníctve toto všetko vyrieši a zákony boli skutočne uvedené do života tak liberálne, že hneď v januári sme mali problémy riadiť rezort zdravotníctva. Zákon číslo 273 o poisťovniach nadobudol účinnosť 1. januára 1995, ale už boli podpísané dve licencie poisťovniam, ktoré mali začať svoju činnosť od 1. 1. 1995 a ešte nebol hotový ani zákon o Liečebnom poriadku, pretože sme ho zdedili tak, že sme museli v marci rýchlo prijať zákon číslo 273 o Liečebnom poriadku, aby mohol naštartovať proces fungovania poisťovacieho systému. Poviem vám, že nastalo také obdobie, keď zákon bol taký liberálny, že stačilo priniesť potvrdenie, že je vo finančnej inštitúcii vinkulovaná nejaká suma a predbežný súhlas riaditeľov niektorých podnikov, že ich zamestnanci sa poistia do tej poisťovne. A tak sme museli podľa toho zákona podpísať niekoľko licencií, aj keď som vtedy v Slobodnej Európe sám počul kritiku na moju osobu, že som jediný minister zdravotníctva z postkomunistických krajín, ktorý drží nôž nad poisťovňami. Vtedy som sa urazil, že sa takto konštatovalo, a dnes som rád, že to bolo tak a boli sme nútení urobiť určité opatrenia. A keď sa pamätáte, v tejto snemovni sme dali hneď novelu zákona číslo 273, kde sme trošku sprísnili kritériá na vznik a fungovanie poisťovní. Čo tu bolo kriku aj na moju osobu, keď sme presadzovali 300 tis. poistencov. Dúfam, že si na to pamätáte. Dnes vidíte, že aj tie poisťovne, ktoré boli zriadené zo zákona - vojenská, vnútro a Garant - len preto, že nemali 300 tis. poistencov, čas ukázal, že sme mali pravdu a dodnes tie poisťovne sú alebo boli insolventné. Táto snemovňa schválila zákon o zlučovaní poisťovní, čo je veľmi dobré, a vznikla Spoločná zdravotná poisťovňa tých troch subjektov, o ktorých hovorím. Nakoniec sa potvrdila správnosť a výpočty z rezortu ministerstva zdravotníctva o podmienkach vzniku a fungovania poisťovní. Počas štyroch rokov sme museli urobiť ešte ďalšie novely, pretože stále sa ukazovalo, že ten zákon má byť ešte tvrdší, musia byť vymedzené tvrdšie podmienky na vznik a fungovanie, väčšie právomoci štátneho dozoru, kontrolný systém, revízny systém atď. Dobre si pamätám na presviedčanie pri ďalších novelách, z niektorých ustanovení sme museli upustiť, pretože nebola vôľa, môžem povedať, aj z tejto strany sa môžete pozrieť, kto kedy hlasoval za tieto zákony. Zákon číslo 277, prosím vás pekne, prečo ste nepodporili túto novelu, ktorá ešte len vstúpi do platnosti 1. augusta, niekedy už v marci alebo vo februári, keď tento zákon bol v tejto snemovni od decembra alebo novembra minulého roku? Dnes čakáme na novelu zákona, aby nastali trošku iné pravidlá, čo sa týka vzťahu poskytovateľov, práv pacientov, ale aj kontroly a revízneho systému. Hovorili ste, pán poslanec, o liekovej politike. Viete čo? Na vašom mieste by som bol ticho a nekritizoval túto liekovú politiku, pretože minimálne dva roky sme nemohli presadiť to, čo sa nám podarilo za posledný rok. Pýtam sa, prečo nebol zákon o lieku už v roku 1994, keď nabehol poisťovací systém. Pýtam sa, prečo nebol centrálny register poistencov, centrálny informačný systém už v zákone v roku 1994, v zákone číslo 273, ale až po dvoch rokoch sa nám to podarilo presadiť do zákona. Prečo nebol zákon o Liečebnom poriadku hotový k 1. 1. 1995? Môžeme vám povedať, že sa pustil kurz v zdravotníctve príliš liberálne a ešte roky bude trvať, kým sa to trošku dostane do normálnych koľají, do normálnych koľají, takých, aké sú bežné v krajinách Európskej únie. Dotkli ste sa privatizácie lekární. Ja som dokončil len 79 lekární, čo sa týka privatizácie, a to bolo v prvom štvrťroku roku 1995. Tých lekární bolo 530 a v privatizácii sme dokončili len 79 lekární. Bol to rozbehnutý proces. Či to bolo správne, alebo nesprávne, či to nebolo predčasné, o tom nebudem s nikým teraz polemizovať, lebo si myslím, že mal byť zákon o lieku, ďalšie pravidlá, a tak sa mohli lekárne sprivatizovať. Kúpele. Koľko je všelijakých dohadov o kúpeľoch. Viete, keď sú dvaja, traja uchádzači, vždy bude otázka, prečo to nedostal ten alebo tamten. Povedzte mi, prosím, ktoré kúpele na Slovensku nefungujú, fungujú zle, sú neekonomické a v ktorých kúpeľoch nenastal investičný rozvoj a v podstate nedošlo k zlepšeniu poskytovania kúpeľnej starostlivosti. Povedzte mi. Prezrite si ich a dáte mi za pravdu. Privatizácia činnosti. Veď neštátna sféra pracuje štyri roky a teraz je krik o privatizácii zdravotníckych zariadení. Prosím vás pekne, je to normálne, aby sme si ponechali v majetku štátu poliklinické pracoviská a iné zdravotnícke pracoviská, v ktorých pracujú prevažne neštátni lekári, aby sme zdravotnícke zariadenia udržiavali, opravovali, investovali do nich? Prečo? Veď nech si to zoberú zamestnanci a nech sa do toho investuje a nech si to udržiavajú. Boli vypracované kritériá privatizácie. Prosím vás pekne, ani jeden zo zdravotníkov, s ktorými sa stretávam, pokiaľ sme im pravdivo vysvetlili, aké boli prijaté podmienky a kritériá privatizácie, to nekritizujú, naopak, hovoria o tom pochvalne. Zoznam, ktorý bol daný na privatizáciu. V tejto snemovni ste niektoré zdravotnícke zariadenia vyňali, dali vyňať zo zoznamu privatizácie. Skutočne nevidím dôvod prečo. Kritizujete, bolo tu povedané o ružinovskej LDK, veď tá vôbec nie je privatizovaná. Uznesením vlády bola vyňatá z privatizácie. Geriatrické centrum sv. Lukáša bolo vyňaté z privatizácie uznesením vlády a vôbec nie je v zozname o privatizácii. Prosím vás pekne, prečo by sme mali naďalej prevádzkovať denné detské sanatóriá, ktoré vznikli po revolúcii tým, že zanikali materské škôlky a aktivitou na lokálnej úrovni, chvalabohu, bola taká, vznikali denné detské sanatóriá. Prečo by to nemohol prevádzkovať niekto iný? Nevidím dôvod prečo. Zatiaľ skúsenosti z privatizácie hovoria jasne, že všetky privátne zdravotnícke zariadenia nabrali lepšiu kvalitu a za tým si stojím, čo hovorím. Môžete sa presvedčiť. Pozrite sa, ako vyzerajú privátne kúpele. Pozrite sa, ako vyzerajú privátne lekárne. Pozrite sa, ako vyzerajú, hoci len v prenájme, privátne ambulancie stomatológov, ale aj primárnych lekárov. Choďte sa pozrieť. A čo sa týka Polikliniky Sabinov, dovoľte mi k tomu jedno vysvetlenie. Mal som aj interpeláciu od poslanca Gaľu. Pochádza z Lipian a 20 km odtiaľ je Poliklinika Sabinov. V Poliklinike Sabinov sú dve skupiny. Jedna skupina 8 privátnych lekárov a druhá skupina, kde je manažment 11 lekárov a 34 % zamestnanecká akciová spoločnosť, kde je zamestnaných 60 zamestnancov tejto polikliniky. Pri výberovom konaní dostala prednosť tá väčšia skupina pod podmienkou, aby sa dohodli s tými ďalšími ôsmimi, aby ich tam zobrali a dali im nejaké percentá. Tá druhá skupina sa postavila, že nie, chcú všetko, a robili všelijaké opatrenia, čestné i nečestné, útoky, ba útoky ešte aj na moju adresu, že to chcem privatizovať. Ja to nechcem privatizovať. Chcem, aby to mali zamestnanci a aby to nedostali tí lekári, ktorí používajú také metódy. Aj dnes majú otvorené dvere, tí ôsmi by sa mali podriadiť väčšine, pristúpiť k nim, a poliklinika bude spoločná pre všetkých zamestnancov sabinovskej polikliniky. A že dodržiavame kritériá privatizácie a zdravotníckych zariadení podľa toho, ako sme hovorili, pri ministerstve privatizácie funguje komisia, na sedeniach ktorej sa zúčastňujú nielen ľudia z krajov, ministerstva zdravotníctva, pracovníci z ministerstva pre správu a privatizáciu, ale chodili tam aj poslanci. A kto sa chce zúčastniť, môže byť účastný na tejto privatizačnej alebo výberovej komisii. Môžem povedať, že tých 180 rozhodnutí alebo odporúčaní, ktoré sa vydali, presne spĺňajú kritériá, o ktorých sme hovorili, teda že to dostávajú zamestnanci. Dostávajú to zamestnanci. Viete, okrem Sabinova a ešte jedného zdravotníckeho zariadenia, kde sme dali dve bojujúce skupiny dohromady, na ministerstve zdravotníctva nie je ani jeden protest, že by došlo k nejakej krivde. Je tu pán poslanec Gaľa, ktorý pochádza z Lipian, kde sú nejaké zdravotnícke zariadenia, nech mi povie, kto dostal tieto zdravotnícke zariadenia. Musí potvrdiť, že to dostali tí, ktorí tam pracujú. A tak to je aj v iných zdravotníckych zariadeniach. Lieková politika jednou vetou. Všetko to, čo je potrebné, aby sa spĺňali kritériá, o ktorých hovoril poslanec Gaľa, sa naplnilo. Opakujem, naplnili sa, len ich treba dodržiavať, aj poslanci, aj všetci ostatní by mali byť nápomocní rezortu, aby sme tvrdšie postupovali voči tým, ktorí si neplnia zákonné povinnosti, od neplatičov až po poskytovateľov, a to je naša spoločná úloha. Prosím vás pekne, keď je u neplatičov skoro 5 mld., prečo televízia, novinári ani poslanci sa nejdú pozrieť do podniku, ktorý neodvádza poistné, čo sťahuje pri výplatách zamestnancom, nech manažment povie prečo. A keby z tých 5 mld. sme zajtra dokázali spoločnými silami dostať 2,5 mld., tak asi situácia by bola trošku iná a nikto by nerozprával a nedramatizoval situáciu v zdravotníctve. Jasné, môžete mi povedať, že sú to reči. Vieme, čo sme mali urobiť. Potrebovali sme urobiť také opatrenia, aby sme zabránili týmto negatívnym javom a našli ďalšie riešenia. Prosím vás pekne, je to riešenie, keď sa povie, že treba doplniť 5 mld. bez toho, aby sa urobili opatrenia? Aby sa tých ďalších 5 mld., keby ich vláda dala do zdravotníctva, niekde nestratilo? Opatrenia boli prijaté a máme aj ďalšie riešenia, sú aj ďalšie riešenia, ktoré stabilizujú a zlepšia stav v zdravotníctve. Vážení páni poslanci, pani poslankyne, viem, že kritizovať zdravotníctvo je najľahšie. Ale dovoľte mi, aby som ešte raz zopakoval jednu vetu. Môžete sa poniektorí smiať tomu, čo poviem. Slovenské zdravotníctvo bolo WHO vybrané ako modelová krajina a je vzorom pre postkomunistické krajiny v transformácii zdravotníctva. Sám som sa zúčastnil na niekoľkých rokovaniach na tejto úrovni, kde sa takto hovorilo. Je pravda, že je menej peňazí, ale za tým treba vidieť príčinu, o ktorej som hovoril. A toto treba riešiť. Keď sa to vyrieši a 5 mld. sa dostane tam, kam patrí, tak napätie a pnutie v zdravotníctve prestane a nebudeme mať asi o čom hovoriť. Na záver mi dovoľte jednu vetu. Transformácia zdravotníctva v iných krajinách prebieha 40 - 50 rokov a stále ho transformujú. Bol som v Belgicku, aj belgický minister sa prišiel pozrieť na Slovensko, ako vlastne u nás funguje poisťovací systém, ktorý je založený na solidarite a povinnom poistení. A je to jediná z krajín, ktorá robí transformáciu zdravotníctva podľa zásad Svetovej zdravotníckej organizácie Zdravie pre všetkých a sociálna spravodlivosť pre občanov daného štátu. A tento model sa najviac približuje tomu, čo razí do budúcnosti Svetová zdravotnícka organizácia. Robíme tu takú dynamickú transformáciu možno päť rokov a namiesto toho, aby sme sa spoločnými silami snažili riešiť detské choroby, tak budeme vykladať katastrofické scenáre, strašiť ľudí a predpovedať, že v septembri sa všetko skončí a budeme ich liečiť dobrým slovom. Neskončí sa to tak. Zdravotníctvo pôjde ďalej. Problémy budú stále, pretože každá krajina zápasí s nedostatkom finančných prostriedkov. Pozrite sa, kam sa dostal americký poisťovací systém. Máme posledné výskumy a informácie, koľko miliárd chýba v rôznych poisťovniach v Spojených štátoch. A je to vyspelá dvestoročná demokracia. U nás transformujeme dynamicky päť rokov a myslím si, že aj o päť rokov budú problémy, ale nebudú až také ako teraz. Aj o päť rokov bude menej prostriedkov, o päť rokov sa budeme musieť takisto učiť z toho, čo máme, poskytovať zdravotnú starostlivosť na úrovni. A zdravotnícke zariadenia sú vybavené diagnostikou, ktorá je skutočne rovnocenná s hociktorou krajinou v Európe, to vám môžem zodpovedne povedať. Máme 5 500 liekov v kategorizácii. Tu ale skutočne musí nastať poriadok, musia byť určené pravidlá a nemôže sa diať to, čo sa deje. Aj distributérov sme mali vyše 200 - 240. Počas pôsobenia tohto rezortu sa odobrala asi 120 distributérom, takzvaným distributérom, licencia. Vážené pani poslankyne a poslanci, ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1406" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1406.p1">Ďakujem. Nech sa páči, pán Gaľa.</seg>
            </u>
            <u xml:id="ParlaMint-SK_1998-06-30-t1m49.u1407" who="#MilanGaľa.1953" ana="#regular">
               <seg xml:id="ParlaMint-SK_1998-06-30-t1m49.u1407.p1">Ďakujem za slovo, pán podpredseda. Teším sa, že pán minister oznámil, že slovenský model transformácie zdravotníctva bol vybraný Svetovou zdravotníckou organizáciou ako vzorový. Isteže, má na tom podiel on, ale okrem iného musí priznať aj to, že opozícia počas štyroch rokov kvalifikovane a permanentne kritizovala rezort, čo tiež prispelo k tomu, že naša transformácia je v takom stave, ako popísal. Otázky z jeho strany na mňa, prečo nebol zákon o lieku už v roku 1994, ale až v roku 1998, prečo nebol prijatý centrálny informačný systém v zákone 273, resp. prečo sa Liečebný poriadok prijímal až na jar v roku 1995, sú skutočne otázky do vlastných radov, pretože legislatívnu iniciatívu mal rezort. Pri privatizácii kúpeľov som vo svojom vystúpení kritizoval hlavne ten moment, že bol prijatý úzus, že 51 % zostane štátnych, zvyšok sa bude privatizovať. Tento názor sa porušil. Prečo chýba v systéme toľko peňazí, ako chýba? Prečo je neplatičstvo na úrovni 5 mld. korún? Okrem iného aj preto, že zákon o revitalizácii umožnil falošné očakávania. Asi 1 200 slovenských podnikov v očakávaní, že budú revitalizované aj na úrovni toho, že sa im odpustia platby za zdravotné poistenie počas obdobia, keď budú v revitalizácii, jednoducho sa podpisuje na tomto stave. To je vlastne všetko, čo som chcel povedať. Ďakujem za slovo.</seg>
            </u>
            <u xml:id="ParlaMint-SK_1998-06-30-t1m49.u1408" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1408.p1">Ďakujem. Nech sa páči, pán Fico.</seg>
            </u>
            <u xml:id="ParlaMint-SK_1998-06-30-t1m49.u1409" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u1409.p1">Pán minister, počas hodiny otázok som položil otázku pánu premiérovi, žiaľ, nebola vyžrebovaná. Ale tú istú otázku položím vám. Od roku 1994 ste ministrom zdravotníctva, ale domnievam sa, že od tohto obdobia ste pravdepodobne nevstúpili do normálnej nemocnice a nevideli ste, aká miera zdravotnej starostlivosti sa poskytuje obyčajným ľuďom. Poviem vám príklad, ktorý sa mi osobne stal. Bol som účastníkom dopravnej nehody, pri ktorej boli aj vážne zranenia. Prvá sanitka prišla po 30 minútach, nevybavená, bez akýchkoľvek zariadení. Nechcem hovoriť o pomeroch v nemocnici, kde nemali operačné rukavice, kde nemali ďalšie a ďalšie veci. Takže naozaj je úsmevné, keď hovoríte o slovenskom zdravotníctve, ako o nejakom modeli, a asi naozaj sa bude treba nad týmto pozastaviť. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1410" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1410.p1">Pani poslankyňa Schmögnerová, nech sa páči.</seg>
            </u>
            <u xml:id="ParlaMint-SK_1998-06-30-t1m49.u1411" who="#BrigitaSchmögnerová.1947" ana="#regular">
               <seg xml:id="ParlaMint-SK_1998-06-30-t1m49.u1411.p1">Ďakujem pekne. Pán minister, dovoľte mi, aby som sa na vás obrátila ako na člena vlády, ktorá v troch po sebe idúcich uzneseniach anulovala uznesenie Národnej rady Slovenskej republiky zo začiatku júla 1997. V tomto uznesení Národná rada Slovenskej republiky rozhodla o tom, že zo zoznamu zdravotníckych zariadení, ktorý ste predložili na transformáciu a následnú privatizáciu, sa mali vyňať niektoré z nich. Boli to predovšetkým detské ozdravovne, zariadenia pre dlhodobo chorých atď. Vláda Slovenskej republiky sa rozhodla z tohto zoznamu rešpektovať jedine tri zdravotnícke zariadenia. Na všetky ostatné zdravotnícke zariadenia dala pokyn, aby sa transformovali a privatizovali. Chcem povedať, že boli medzi nimi aj také významné zdravotnícke zariadenia, ako napríklad Ústav respiračných chorôb Nový Smokovec, Wolkrov ústav v Polianke, všetky detské ozdravovne atď. Chcem vedieť, aký je teda váš postoj. Či je tu Národná rada Slovenskej republiky skutočne iba na žart, alebo beriete vážne uznesenia Národnej rady? Ďakujem.</seg>
            </u>
            <u xml:id="ParlaMint-SK_1998-06-30-t1m49.u1412" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1412.p1">Povedali ste, že budete vystupovať, o chvíľu ste v poradí. Teraz interpelujete ministra? Dokedy tu budeme? Vy si doma sedíte, teraz ste prišli a už vystupujete. <vocal type="noise"><desc>Hlasy z pléna.</desc></vocal> Pokoj. Buď ticho, ty si bol tiež preč. Pán Kováč, nech sa páči.</seg>
            </u>
            <u xml:id="ParlaMint-SK_1998-06-30-t1m49.u1413" who="#RomanKováč.1940" ana="#regular">
               <seg xml:id="ParlaMint-SK_1998-06-30-t1m49.u1413.p1">Vážený pán minister, vy ste položili množstvo otázok tomuto parlamentu a, žiaľ, chyba je, že ste si ich nepoložili sám sebe. Položili ste otázku, prečo bol zákon o Liečebnom poriadku neskoro vydaný. Prečo je v kategorizácii toľko liekov. No, veď vy ste tie lieky dávali do Liečebného poriadku, do kategorizácie. Položili ste otázku, ako je možné, že máme neplatičov. Pán minister, viete, koľko nemocníc sú neplatiči zdravotného poistenia? Všetky nemocnice, ktoré riadite, neplatia poistné do Fondu zdravotného poistenia. Všetky nemocnice. Platia len tú predpísanú výšku, ktorú odvádza zamestnanec a zamestnávateľ ani korunu. Hovorí sa, že ryba smrdí od hlavy. Myslím si, ak v tomto prípade chcete, aby druhí dodržiavali zákon, tak to musia dodržiavať organizácie, ktoré priamo riadite alebo prostredníctvom krajských úradov, ktoré riadi takisto vláda. To je druhá otázka. Tretia otázka. Hovoríte, že ste presadili až o dva roky zákon. Voči komu? Veď máte v parlamente väčšinu. Vy ste to nevedeli presadiť u svojich poslancov? Hovoríte, že nefunguje zákon 277 a prečo nebola prijatá novela. Prečo ste ju predložili posledné 4 mesiace alebo 5 mesiacov vašej vlády do parlamentu? Prečo nie pred tromi rokmi alebo pred dvoma? Mali ste štvorročné vládne obdobie. Mali ste ho využiť naplno. Podľa môjho názoru ste sa koncentrovali na veci, ktoré nie sú podstatné, a dôležité veci, a to je financovanie zdravotníctva, vám úplne uniklo. To, že ste sa kŕčovite pridržiavali bodových systémov, ktoré, viete veľmi dobre, že sú vlastne čiernou dierou, do ktorej môžete nasypať peňazí, koľko chcete, to práve spôsobilo problémy v zdravotníctve. To, že ste neprešli včas na iný spôsob financovania.</seg>
            </u>
            <u xml:id="ParlaMint-SK_1998-06-30-t1m49.u1414" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1414.p1">Nech sa páči, pán minister.</seg>
            </u>
            <u xml:id="ParlaMint-SK_1998-06-30-t1m49.u1415" who="#ĽubomírJavorský.1949" ana="#regular">
               <seg xml:id="ParlaMint-SK_1998-06-30-t1m49.u1415.p1">Vážený pán predsedajúci, dámy, páni, na otázku pani poslankyne Schmögnerovej chcem povedať asi toľko. Zatiaľ prešli v komisii zariadenia, ktoré sa netýkali toho, o čom hovoríte. Ani Smokovec, ani ďalšia liečebňa neboli v komisii. Čo sa týka liečebne pre dlhodobo chorých, tak sa vás opýtam, aký je rozdiel medzi liečebňou pre dlhodobo chorých v štátnom a neštátnom sektore, keď sú financované prostredníctvom zdravotných poisťovní. Liečebný poriadok a všetky zákony, ktoré hovoria o poskytovaní zdravotnej starostlivosti, platia rovnako pre súkromný i štátny rezort. Nikde sa neplatí, pretože liečebná starostlivosť sa poskytuje na základe zdravotného poistenia. A čo sa týka liečební pre dlhodobo chorých, tak sme vybrali len tie, ktoré nie sú súčasťou nemocnice a sú mimo nemocnice. Sporná bola liečebňa v Ružinove, bola však vybratá uznesením vlády a nejde do privatizácie, tak ako geriatria v Košiciach a ostatné liečebne či detské denné sanatóriá takisto neboli v komisii. A teraz ešte aj k tým detským denným sanatóriám sa pýtam, aký je dôvod, aby to nemohlo byť poskytované na úrovni komunálnej alebo privátnej. V tom nevidím rozdiel. Ale ani tieto ešte neboli zaradené do privatizácie. Neboli. Pán poslanec, chcem sa vás len jednou vetou opýtať, prečo ste odišli, keď sa malo pred mesiacom hlasovať o zákone číslo 277. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u1416" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1416.p1">Prosil by som pánov ministrov, aby nereagovali na každé vystúpenie, pretože tu budeme týždeň. <vocal type="noise"><desc>Ruch v sále.</desc></vocal> Pokoj, vážení, necháme vás tu a môžete tu byť. Nech sa páči, pán Brňák.</seg>
            </u>
            <u xml:id="ParlaMint-SK_1998-06-30-t1m49.u1417" who="#PeterBrňák.1959" ana="#regular">
               <seg xml:id="ParlaMint-SK_1998-06-30-t1m49.u1417.p1">Pán predsedajúci, chcem iba oznámiť, že o 16.00 hodine sa zídu členovia ústavnoprávneho výboru na schôdzi, na ktorej predmetom rokovania bude jediný bod - tlač 1040, teraz dodaná. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1418" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1418.p1">Aspoň bude dnes spravená užitočná robota. Nech sa páči, pán Roman Kováč.</seg>
            </u>
            <u xml:id="ParlaMint-SK_1998-06-30-t1m49.u1419" who="#RomanKováč.1940" ana="#regular">
               <seg xml:id="ParlaMint-SK_1998-06-30-t1m49.u1419.p1">Vážený pán minister, je tragédia, ak minister zdravotníctva nevie, aký bude rozdiel medzi liečebňou pre dlhodobo chorých v privátnych rukách a v štátnych rukách. Už som vám to viackrát povedal a znovu vám to vysvetlím. Niekto bude musieť zaplatiť fondu peniaze za túto liečebňu a tie peniaze pôjdu zo zdravotného poistenia, z toho poistenia, ktoré je určené na liečbu dlhodobo chorých, a nie na splátky do Fondu národného majetku. V tom je rozdiel. V súčasnej situácii, v ktorej je slovenské zdravotníctvo s nedostatkom financií, je hazard to, čo robíte, pretože odčerpávate zdroje zo zdravotného poistenia nie na liečbu pacientov, nie na lieky, nie na výkony, ale na splátky do Fondu národného majetku. A to je hazard, ktorý robíte.</seg>
            </u>
            <u xml:id="ParlaMint-SK_1998-06-30-t1m49.u1420" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1420.p1">Nech sa páči, pán Fico.</seg>
            </u>
            <u xml:id="ParlaMint-SK_1998-06-30-t1m49.u1421" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u1421.p1">Pán podpredseda, chcem vás upozorniť, že riadite Národnú radu Slovenskej republiky. Toto nie je zhromaždenie na nejakom poľnohospodárskom družstve alebo neviem kde, kde si môžete dovoliť takéto neokázalé poznámky. Ak sa bude ešte raz opakovať to, čo neustále predvádzate, dáme návrh na výmenu predsedajúceho tejto schôdze.</seg>
            </u>
            <u xml:id="ParlaMint-SK_1998-06-30-t1m49.u1422" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1422.p1">Ďakujem. Môžete to spraviť, budem rád. <kinesic type="applause"><desc>Potlesk.</desc></kinesic> Môžete dať aj návrh, pán Fico. Nech sa páči, pán Weiss.</seg>
            </u>
            <u xml:id="ParlaMint-SK_1998-06-30-t1m49.u1423" who="#PeterWeiss.1952" ana="#regular">
               <seg xml:id="ParlaMint-SK_1998-06-30-t1m49.u1423.p1">Vážení členovia vlády, vážené kolegyne, vážení kolegovia, programové vyhlásenie vlády je verejne prijatý záväzok k zodpovednosti za krajinu, a nie nezáväzné slohové cvičenie. Preto som očakával, že vláda pred tvárou verejnosti prostredníctvom priameho televízneho prenosu bude porovnávať to, čo bolo napísané v programovom vyhlásení vlády, s tým, čo sa konkrétne vykonalo alebo čo sa aj nevykonalo. A že vláda bude ochotná diskutovať s opozíciou práve na túto tému. Ani jedno z týchto mojich očakávaní sa, žiaľ, nenaplnilo. Manipulácia, ktorú Hnutie za demokratické Slovensko robí so Slovenskou televíziou, ale aj s touto rozpravou, dáva ďalšie svedectvo, že vláda sa bojí verejnej konfrontácie s opozíciou, lebo by jednoducho nedokázala vysvetliť veľké rozdiely medzi zámermi a skutočnými výsledkami. Je to aj jasný dôkaz o tom, aké má vládna koalícia predstavy o demokracii. Ministerstvo zahraničných vecí sa rozhodlo sprístupniť odpočet programového vyhlásenia vlády prehľadne a na prvý pohľad aj v objektívnej forme. Rozdelili si hárok papiera na dvoje, pričom na ľavej, menšej strane uvádzajú ciele programového vyhlásenia vlády a na pravej samotné hodnotenie. Pôvodný text, ak teda porovnáme tento text s pôvodným textom programového vyhlásenia vlády z januára 1995, však ukáže, že tvorcovia odpočtu starostlivo povyberali z pôvodného vyhlásenia iba tie vety a pasáže, ktoré čo najmenej poškodia optimistický duch reči o vynikajúcich výsledkoch Slovenska v oblasti zahraničnej politiky. Nemožno povedať, že by tak urobili z nedostatku priestoru. Napriek tomu, že priestor vyhradený pôvodným cieľom zahraničnej politiky zaberá iba štvrtinu celkovej plochy strany, mnohokrát sú tu iba biele miesta alebo neúplné pasáže ukončené tromi bodkami. Na ilustráciu možno uviesť začiatok textu cieľov programového vyhlásenia, ako sme ho dostali my poslanci. "Vláda vychádza z presvedčenia, že rozšírenie Európskej únie o reformujúce sa strany strednej a východnej Európy bude výhodné z hľadiska celého európskeho kontinentu." V pôvodnom texte programového vyhlásenia vlády je to však až tretia veta piateho odseku. Nemožno sa čudovať. Keby tvorcovia uviedli čo len predchádzajúce vety odseku, celý odpočet by dostal oveľa pesimistickejšiu podobu. Spomínané vety totiž znejú: "Ekonomický rozmer v zahraničnej politike štátu sa výrazne posilní. Prioritou je cieľavedomé približovanie sa k Európskej únii so zámerom získať plné členstvo v horizonte roku 2000." A ďalej: "Vláda očakáva, že po ukončení medzivládnej konferencie Európskej únie, ktorá by sa mala otvoriť podľa plánu v roku 1996, sa začnú oficiálne rokovania o vstupe Slovenskej republiky do Európskej únie." Teda toto bolo ako prioritný cieľ v programovom vyhlásení vlády. Do odpočtu sa už tento cieľ jednoducho nedostal. Postup tvorcov odpočtu teda priam navádza čitateľa, aby konfrontoval texty a pozorne si všímal cenzúrované pasáže, lebo tie nám vlastne prezradia, v čom vláda nepriamo priznáva, že zlyhala. V časti venovanej spolupráci so susednými krajinami cenzori napríklad vypustili nasledujúcu vetu: "Slovenská republika bude preto vystupovať ako spoľahlivý a konštruktívny partner, ktorý podobný prístup očakáva i od svojich susedov. S Českou republikou, Poľskom a Maďarskom nás spája spoločný záujem o vstup do západoeurópskych a transatlantických štruktúr." Koniec citátu z programového vyhlásenia vlády. Tieto vety sú už len nostalgickou spomienkou na časy, keď Slovensko malo dobré, ba až priateľské vzťahy so susedmi a keď spoločný vstup do integračných štruktúr bol ešte realitou. Ak by tvorcovia odpočtu uviedli aj tieto vety, museli by naozaj krvopotne vysvetľovať, prečo Slovensko o toto postavenie prišlo a kto to zapríčinil. V porovnávaní toho, čo tvorcovia odpočtu uverejnili a čo sa rozhodli zatajiť, by sme mohli pokračovať ešte dlho. Preto na záver už iba jeden citát, týka sa diplomatickej služby a, samozrejme, v odpočte chýba: "Uplatnenie v diplomatickej službe nájdu len pracovníci s vysokou odbornosťou, overenou profesionalitou a s vysokými morálnymi kvalitami. Práca v zahraničnej službe sa tak stane vecou osobnej cti a vysokým prejavom dôvery zo strany vlasti." Prečo sa tvorcovia odpočtu vyhli slovám o vysokej odbornosti, profesionalite a morálnych kvalitách tých osôb, ktoré v posledných týždňoch odišli alebo sa chystajú odísť do diplomatických služieb? Nedali vynechaním tejto pasáže vládneho programu najlepšiu odpoveď na otázku o kvalitách takýchto diplomatov? Už tieto príklady ukazujú, vážené kolegyne, vážení kolegovia, že vláda chce zakrývať skutočný stav vecí, že si netrúfla priamo konfrontovať kľúčové pasáže vlastného programu s reálnymi výsledkami. Aj to je dôkaz, že je to vláda, ktorá neverí ani sama sebe, svojim výsledkom, a neverí ani občanom Slovenskej republiky, lebo inak by sa nemusela uchyľovať k takýmto kamufláciám, k takýmto lacným trikom. Dámy a páni, v súčasnom období prudkých geopolitických zmien a strategických integračných rozhodnutí mimoriadne vzrástla miera rizika, že nesprávna voľba zahraničnopolitických cieľov, resp. prostriedkov na ich dosahovanie, môže krajinu zavliecť do geopolitického dobrodružstva môže priniesť pre Slovensko dlhodobé a ťažko prekonateľné následky. Práve podcenenie tohto rizika je osobitne významným faktorom zlyhania súčasnej vládnej garnitúry v roku 1997 v Madride a Luxemburgu pri presadzovaní dlhodobých strategických národnoštátnych záujmov, ktoré boli zafixované ako zahraničnopolitické priority v programových vyhláseniach všetkých vlád Slovenskej republiky od roku 1990, ale aj v platnej obrannej doktríne Slovenskej republiky. Nechcem nijako znižovať poctivú prácu odborníkov na ministerstve zahraničných vecí, na Úrade vlády Slovenskej republiky, v rôznych rezortoch pri napĺňaní Európskej dohody alebo pri príprave na vstup Slovenskej republiky do NATO. Je tu však jedna tvrdá skutočnosť. Skutočnosť, že Slovenská republika, ktorá ešte koncom leta 1994 mala rovnaké pozície a šance v úsilí o integráciu do NATO a Európskej únie a o prijatie do OECD ako ostatné krajiny vyšehradskej skupiny, nebola zaradená ani do prvej vlny rozširovania aliancie, ani do prvej skupiny krajín, s ktorými sa začnú priame a intenzívne rozhovory o vstupe do Európskej únie a nie je stále ani členom OECD. To je podľa mňa rozhodujúcim východiskom analýzy tendencií a výsledkov zahraničnej politiky samostatnej Slovenskej republiky nielen počas štyroch rokov vládnutia tejto vlády, ale počas päťročnej existencie samostatnej Slovenskej republiky. Tým skôr, že v druhom polroku 1992 vtedajší víťaz volieb odôvodňoval nevyhnutnosť osamostatnenia sa Slovenskej republiky a rozdelenia česko-slovenskej federácie práve tým, že Slovenská republika sa má integrovať do Európy ako suverénny štát, a nie ako región. A práve pri napĺňaní tohto cieľa sme jednoducho za susedmi zaostali. V Slovenskej republike sa v dôsledku tohto trojnásobného odmietnutia veľmi skomplikovala situácia. Hrozí jej, že ak neprekoná súčasnú zahraničnopolitickú krízu, bude mať menšiu úroveň národnej bezpečnosti ako susedia. Pozorne som počúval diskusiu o organizovanom zločine. Taká zdanlivá maličkosť, ako že šéf slovenskej tajnej služby už tretíkrát nebol pozvaný na stretnutia šéfov tajných služieb demokratických štátov, je jednoducho významným faktom, ktorý svedčí o tom, že naša kooperácia s inými krajinami pri potláčaní organizovaného zločinu vinou tejto vlády nie je na dostatočnej úrovni. Slovensku tiež hrozí, že nebude mať potrebné zdroje na modernizáciu, že sa zväčší jeho civilizačné zaostávanie, že bude trpieť nedostatkom zahraničného kapitálu a prostriedkov na reštrukturalizáciu hospodárstva, že poklesne kvalita životného prostredia, že cena práce slovenských robotníkov a zamestnancov ostane najnižšia v strednej Európe, že sa bude zvyšovať sociálne napätie, klesať životná úroveň a kvalita životného prostredia, že sa prehĺbia rozdiely medzi chudobnými a bohatými regiónmi v našej krajine a zostrí sa problém dlhodobej nezamestnanosti najmä mladých ľudí. V tejto súvislosti by som chcel reagovať na poznámky, že vlastne ak sa nedostaneme do Európskej únie, tak lepšie budeme riešiť problém nezamestnanosti, lebo aj Európska únia má problém s nezamestnanosťou. To je jeden hlboký, fatálny omyl a veľmi nebezpečná ilúzia, že ak ostaneme izolovanou krajinou, budeme mať plnú zamestnanosť. Ak sa Slovensko nevymaní z tejto zahraničnopolitickej krízy, jednoducho sa obmedzia postupne možnosti pre slovenských občanov cestovať a pre mladých ľudí študovať a pracovať v zahraničí, lebo izolácia vždy znamená zaostávanie, biedu, vypojenie zo svetových informačných tokov a posilňovanie nedemokratických, autoritárskych až totalitných metód vládnutia, čo vyvoláva práve u najschopnejších, najkvalifikovanejších pracovníkov emigračné nálady, a tým aj oslabovanie rozvojového potenciálu spoločnosti. Prekonať túto krízu a ujsť pred jej negatívnymi dôsledkami preto znamená presne pomenovať príčiny stavu, do ktorého sme sa v zahraničnej politike dostali. V predloženom odpočte niet ani stopy po takomto úsilí. Vymenúvajú sa v podstate samozrejmé stykové a organizačné aktivity ministerstva zahraničných vecí a Úradu vlády pre integráciu i ďalších rezortov, ktoré vyplývajú z dohody o pridružení. Predseda vlády hľadal príčiny neplnenia politických kritérií, a preto aj neprizvania Slovenskej republiky do prvej skupiny asociovaných krajín, s ktorými sa začnú priame rozhovory o vstupe všade inde, len nie v činnosti vlastnej vlády. Stalo sa vôbec volebnou stratégiou vládnucich strán šíriť bolestníctvo, vyvolávať pocity krivdy, ktoré sa vraj Slovensku dejú, že Slovenská republika je komusi kosťou v krku a stala sa obeťou medzinárodného sprisahania. Sme svedkami obvinenia domácich i zahraničných novinárov, pracovníkov zastupiteľských úradov, ktoré pracujú v Slovenskej republike, že šíria dezinformácie o Slovensku. Sme svedkami nových a nových obvinení opozície, že pokazila medzinárodnú povesť Slovenska tým, že si vôbec dovolila vyjadrovať sa k súčasnému nedemokratickému, nekultúrnemu a nekompetentnému spôsobu vládnutia. Tento postup mi pripomína postup trénera mužstva, ktoré neuspelo na majstrovstvách sveta, trénera, ktorý sa usiluje presvedčiť verejnosť, že jeho mužstvo nabehalo viac kilometrov v príprave ako úspešnejšie mužstvá, že zohralo viac prípravných zápasov a vypotilo viac potu a že za všetko môžu novinári, ktorí mužstvo kritizovali a vnášali doň rozpory, za všetko môžu súperi, ktorí si dovolili streliť nášmu mužstvu aj nejaký ten gól, a najmä, že za to môžu rozhodcovia, ktorí nechceli mať pochopenie pre prehrešky našich hráčov. Seriózne polemizovať s takouto argumentáciou je, samozrejme, veľmi ťažké. Chcem sa v súvislosti s výčitkou o tom, že opozícia internacionalizuje domáce problémy, a preto spôsobila zahraničnopolitický debakel tejto vláde, opýtať, čo vlastne mala, vážené dámy a vážení páni, opozícia robiť. V prvom rade mala zrejme nekritizovať nerešpektovanie rozhodnutí Ústavného súdu. Mala zrejme pochváliť vládnucu koalíciu, ako demokraticky v novembri 1994 prebrala v tejto miestnosti moc. Mali sme zrejme pochváliť predsedu vlády za to, akým spôsobom nedávno vyzval občanov, aby aj nezdanené peniaze si vlastne očistili kupovaním štátnych dlhopisov. Mali sme vlastne vysloviť vládnej koalícii uznanie za predloženie zákonov alebo noviel zákonov o voľbách - teraz nebudem hovoriť o obsahu týchto zákonov -, za to, že ich predložili tesne pred voľbami. To je skutočne skvelý demokratický postup. Mali sme a mali by sme zrejme pochváliť HZDS, že sústavne zneužíva verejnoprávnu Slovenskú televíziu ako svoj propagandistický nástroj. A keď nám toto všetko kompetentní ľudia v zahraničí, ktorí čerpajú informácie zo svojich zastupiteľských orgánov, úradov, povedia, tak našou povinnosťou podľa predstáv týchto plačkov, ako opozícia a novinári škodia Slovensku, by zrejme malo byť ohnivo presviedčať partnerov v zahraničí, že v slovenskom parlamente k žiadnemu nerešpektovaniu rozhodnutí Ústavného súdu neprišlo. Ale to by znamenalo, vážené kolegyne, vážení kolegovia, že opozícia by prestala byť opozíciou, že by vlastne mala byť umlčaná, a ešte keby sa umlčala aj tlač, všetky problémy Slovenska by vlastne zmizli. Je to veľmi scestná predstava. Napokon, čo kritizuje opozícia v činnosti vlády? Opozícia kritizuje v činnosti vlády presne to, s čím je nespokojných 60 % občanov Slovenskej republiky, ktorí podľa opakovaných výskumov verejnej mienky prišli k záveru, že Slovensko sa uberá zlým smerom. Vari by sme mali zatlieskať vláde a vládnej koalícii za to, že vytvorila vrstvu bohatých z vlastných radov takým spôsobom, že pán Gavorník sa o tom bojí písať aj pamäti? Potom by sme boli dobrou opozíciou, a zrejme potom by Slovensko malo vystlanú cestu do Európskej únie. Hovorím o tom preto, že propaganda vlády, že za zahraničnopolitický neúspech môže opozícia, je už taká vytrvalá a taká demagogická, že si treba pozrieť jej psychologické pozadie. Dámy a páni z vládnej koalície, radi hovoríte svojim ľuďom to, čo sami chcete počuť. Má to iba jednu chybu. Vaše videnie sveta je falošné. Vytvárate vo svojich radoch i v radoch svojich priaznivcov kolektívnu hystériu, v ktorej sa spája opájanie vlastnou mocou s pocitom obáv, čo bude, keď už nebudete náhodou pri moci. Čím viac prehier, ktoré sú napokon vždy prehrami samostatnej slovenskej štátnosti, na svojej ceste zaznamenávate, tým menej ste ochotní poučiť sa z vlastných chýb, tým neadekvátnejšie reagujete a spôsobujete krajine stále väčšie škody. Kým nevzdelaný človek príčiny problémov nevie pochopiť, hysterický človek ich jednoducho nechce pochopiť. Vy už neodmietate fakty o zahraničnopolitickom zlyhaní, ale ponúkate spoločnosti falošné vysvetlenia. Používate niektoré frázy, ako napríklad o špinení do vlastného hniezda, ktorými sa kŕčovite usilujete odbíjať pre vás nepríjemnú realitu. Každú pripomienku, že ste mali štyri roky všetku moc, všetky informačné kanály v rukách, prelietali ste státisíce kilometrov, a napriek tomu ste v zahraničnej politike neuspeli, zahriaknete útokom na opozíciu či novinárov a obviníte ich zo zrady. Vytvorili ste si typický hysterický obraz sveta, v ktorom všetko do seba zapadá. Vláda je fantastická, ale Slovensko sa stalo obeťou medzinárodného sprisahania. A na všetko si nájdete nejaké malé čiastkové príklady, ktoré ten váš obraz sveta akože dokumentujú. Problém je len v tom, že toto videnie sveta je falošné. Stredoeurópske národy už veľakrát v tomto storočí doplatili na takéto kolektívne hystérie. Videli sme, k akej katastrofe viedol konflikt takýchto kolektívnych hystérií v bývalej Juhoslávii. Vráťme sa preto, vážené kolegyne a kolegovia, k faktom. Aké boli východiská Slovenskej republiky? V podobnej, ba horšej situácii ako Slovensko boli pri svojom štarte do samostatných štátnych aktivít na medzinárodnom poli napríklad Slovinsko a Estónsko, ktoré sú dnes medzi tými krajinami, s ktorými sa začnú priame rozhovory o vstupe do Európskej únie. Prečo vlády týchto krajín zvládli integračné procesy? Neboli tieto malé krajiny, ako to tu dnes zaznelo, tiež na tanieri veľmocí? Vari Slovinsko, Estónsko, Česko, Maďarsko, ale aj Poľsko zapredali svoje národné záujmy? A jediná Slovenská republika je výnimkou? Vari všetky malé krajiny Európskej únie - Dánsko, Rakúsko, Holandsko, Belgicko, Švédsko - zapredali svoje národné záujmy tým, že sú integrované? To im chcete otvorene povedať na medzinárodných rokovaniach? Kolegyne, kolegovia, veď predsa úlohou zahraničnej politiky nie je vyplakávať, že sme pod istým tlakom, že aj iné krajiny majú svoje záujmy. Úlohou zahraničnej politiky je v tomto záujmovom poli presadiť národný záujem našej krajiny. A práve toto sa vám nepodarilo splniť. Zlyhali ste v tejto dôležitej úlohe. Slovenská republika bola predsa uznaná rovnako ako Česko a dlhý čas, vlastne až do novembra 1994, bolo možné pozorovať úsilie iných štátov a medzinárodných organizácií prejavovať voči obom súčastiam bývalej federácie až úzkostlivo ten istý prístup. Slovensko sa teda nedostalo do medzinárodnopolitických ťažkostí v dôsledku malej intenzity zahraničných stykov alebo kvôli nedobudovanosti zahraničnej služby, hoci v tejto oblasti muselo riešiť pochopiteľne viac problémov ako Česká republika. Vyhovárať sa na údajnú mladosť štátu, jednoducho neobstojí. Neznalosť, arogancia, svojvôľa, nedemokratické praktiky v spravovaní štátu, neokrôchané správanie ústavných činiteľov, nezodpovedné podriaďovanie politiky štátu agresívnym a egoistickým záujmom úzkych privatizačných a hospodárskych loby, naivita či populistické získavanie hlasov voličov vyvolávaním vášní a nepriateľstva voči všetkému, čo prichádza zo Západu, z Bruselu či Washingtonu, za to predsa nemôže iba päťapolročný vek samostatnej slovenskej štátnosti, za to môžu konkrétne politické strany a ľudia, ktorí ich reprezentujú. Hlavnou príčinou zahraničnopolitických problémov Slovenska je, vážené kolegyne, vážení kolegovia, strata dôveryhodnosti, kredibility jeho vládnucej politickej reprezentácie u partnerov. Vypuklo sa to prejavuje napríklad v sporoch o menšinovú politiku. Dnešná slovenská reprezentácia má taký nízky kredit, že jej už neveria ani v takých prípadoch, keď hovorí pravdu. Strata kredibility bola vyvolaná predovšetkým spôsobom, akým slovenská vládnuca garnitúra narábala s mocou. Séria porušení demokratických pravidiel a princípov právneho štátu, ktorá vyvrcholila zmarením referenda a nerešpektovaním rozhodnutia Ústavného súdu, mala za následok, že Slovenská republika ako jediná pridružená krajina dostala od Európskej únie demarše a neskôr ju Európska komisia opäť vyhodnotila ako jedinú krajinu, ktorá nesplnila politické kritériá z Kodane. Túto zásadnú skutočnosť - kolegyne a kolegovia, viem, že ste pri mojich slovách mnohí nahnevaní - si jednoducho nechcete uvedomiť a nechcete z nej vyvodiť politické závery. Kredibilita súvisí aj s takou obyčajnou vecou, ako je slušné správanie. Opakované prejavy hrubosti voči ústavným činiteľom Českej republiky, to je jednoducho nezodpovedné ruinovanie medzinárodnej povinnosti krajiny a zhubná politika odháňania prirodzeného spojenca v situácii, keď Slovensko nič tak nepotrebuje ako práve prirodzených spojencov. Pripomeňme si hrubé vyjadrenia na adresu amerických predstaviteľov, ale aj predstaviteľov iných štátov. Slušnosť a takt predsa nie sú známkou slabosti ani prejavom podkladania sa silnejším. A grobiánstvo ani v medzištátnych vzťahoch nie je tým najlepším spôsobom, ako presvedčiť partnerov o svojej pravde. Kredibilite Slovenska určite neprospeli ani vyhlásenia predstaviteľov HZDS a SNS smerujúce k rehabilitácii prezidenta fašistického vojnového slovenského štátu Jozefa Tisa, ktorý do poslednej chvíle kolaboroval s Hitlerom, ani pozvanie vodcu francúzskeho národného frontu Jean-Marie Le Paina na návštevu Slovenska predsedom vládnucej Slovenskej národnej strany. V medzinárodnom spoločenstve platia určité hodnoty a pravidlá hry a existuje určitá mocenskopolitická realita, ktorú treba v záujme úspechu krajiny rešpektovať, nie sa na ňu urážať. A ešte by som v súvislosti s nesplnením programového vyhlásenia vlády v zahraničnopolitickej oblasti chcel poukázať na jednu skutočnosť, ktorú tiež neradi počúvate. Pre zahraničnú politiku súčasnej vládnucej garnitúry bol charakteristický nesúlad praktických politických krokov s vládnym programom, s oficiálnymi proklamáciami a sľubmi verejne danými zahraničným partnerom. Uvádzanie príkladov by zabralo veľa času. Vládnuca koalícia ako celok a jej jednotlivé zložky zaujímali a zaujímajú k zahraničnopolitickým prioritám vlády, ktorými sú integrácia do NATO a Európskej únie a vstup do OECD, schizofrenický postoj. Minister obrany a podpredseda vlády pre otázky integrácie cestujú po svete a presviedčajú o dobrých úmysloch vlády a predsedovia strán, ktorí ich do vlády nominovali, hlásajú neutralitu a politiku Európskej únie označujú za zvrhlú či teroristickú. Minister obrany dokonca podpisuje petíciu za neutralitu. Môže byť pri takejto schizofrénii vláda hodnoverná? Za touto schizofréniou sa skrýva izolacionizmus živený ilúziami o exkluzívnosti geopolitického postavenia Slovenska a o výnimočnosti Slovenskej republiky, pozri napríklad heslo o osobitnej slovenskej ceste transformácie, ktorá vraj všade vzbudzuje úžas. Izolacionizmus je ideológiou tej časti nových vlastníkov, ktorá vzišla zo spolitizovanej a protekčnej privatizácie, ktorá si netrúfa obstáť v stále náročnejšej hospodárskej súťaži vyplývajúcej z otvárania sa našej krajiny Európe a svetu. Je to ideológia tej časti kapitálotvornej vrstvy, ktorá stavia na udržanie klientskeho systému, na direktívne zásahy svojej vlády do ekonomiky, na upevňovanie vlastnej hospodárskej moci prostredníctvom systému zvýhodňovania svojich zámerov zo strany vládnucich politických strán, ktoré na odplatu finančne podporuje. Je to ideológia tých, ktorí chcú svoje záujmy presadzovať prostredníctvom prerastania hospodárskej a politickej moci a posilňovania autoritatívnych metód vládnutia. Tento izolacionizmus vedie krajinu k autarkii v hospodárskom živote a k preferovaniu ochranárskych opatrení pred stimulovaním rastu konkurencieschopnosti v globálnej súťaži a je útočiskom tej časti podnikateľskej sféry, ktorá svoju hospodársku slabosť a neschopnosť obstáť v náročnej hospodárskej súťaži na jednej strane cynicky kompenzuje zdrojmi zo štátneho rozpočtu a na druhej strane ju zastiera šírením ilúzií o veľkom bratovi na Východe, ktorý vraj otvára náruč svojich trhov aj pre naše konkurencieneschopné výrobky. Uvažovať o východiskách z krízovej situácie, v ktorej sa nachádza slovenská zahraničná politika, znamená uvažovať predovšetkým o tom, ako demokraticky prekonať, resp. oslabiť politickú tendenciu k izolacionizmu. Som presvedčený, kolegyne a kolegovia, že zahraničná politika sa dá robiť podstatne inak a lepšie, ako to predviedla súčasná vláda, keď je zahraničná politika podriadená názorom a vrtochom jedného človeka, nemá jasnú koncepciu a trpí na improvizáciu a nekoordinovanosť. Jej súčasné neradostné efekty možno prekonať iba zodpovednosťou za štát, čo bude podložené odbornosťou a schopnosťou abstraktne myslieť v širších historických a geopolitických súvislostiach. Z krízy sa inak nedostaneme a krajina sa môže ocitnúť v tej realite, pri popise ktorej jedným známym politólogom jeden známy slovenský politik nemohol po celú noc zaspať. Práve zahraničná politika je tou oblasťou, v ktorej i napriek prirodzeným rozdielom medzi vládnucimi a opozičnými stranami jestvuje najväčší priestor na hľadanie konsenzu v prospech presadzovania dlhodobých národnoštátnych záujmov. Ak má zahraničná politika vzhľadom na jej dlhodobé dôsledky pre slovenské obyvateľstvo reprezentovať záujmy všetkých občanov, nemôže ju koncipovať a uskutočňovať iba jeden politický subjekt. Preto je potrebné dosiahnuť pragmatickú koordináciu politických aktivít parlamentných strán, štátnych orgánov, mimovládnych organizácií, občianskych združení pri dosahovaní zahraničnopolitických cieľov. Súčasná vláda nemala o takúto koordináciu jednoducho záujem. Preto sme presadzovali a budeme presadzovať zavedenie systému konzultácií predstaviteľov parlamentných strán k dôležitým zahraničnopolitickým otázkam a rozhodnutiam. Spomeňme si, akým spôsobom sa pripravovala a schválila napríklad Základná zmluva medzi Slovenskou republikou a Maďarskou republikou. Takéto konzultácie by umožnili v prospech Slovenska využiť potenciál straníckych zahraničných stykov tých politických subjektov, ktoré patria do európskych a svetových politických rodín. V tejto súvislosti je osobitne žiaduce posilniť úlohu Zahraničného výboru Národnej rady nielen pri kontrole uskutočňovania zahraničnej politiky, ale aj pri jej utváraní. Dôležité je tiež vytvárať podmienky na intenzívnejší dialóg výkonnej moci s odbornou verejnosťou i so zahraničnými akademickými kruhmi o zahraničnopolitických otázkach. Takýmto spôsobom možno odstrániť rozhodovanie o dôležitých veciach štátneho záujmu a riziká nesprávnej interpretácie udalostí, javov a trendov v zahraničnopolitickej oblasti iba úzkym okruhom zainteresovaných osôb alebo dokonca iba jednou osobou. Strana demokratickej ľavice chce zahraničnú politiku koncipovať primerane miestu, úlohe a reálnym možnostiam v európskych a globálnych procesoch. Vieme, že to je zahraničná politika malého štátu. V prípade, že budeme po voľbách vo vláde, zasadíme sa o to, aby sa zahraničnopolitické aktivity a postoje Slovenskej republiky oslobodili od individualistických, voluntaristických a konjunkturálnych prístupov a nereálnych velikášskych predstáv o možnostiach Slovenskej republiky určovať vývoj európskych a svetových vzťahov. O to dôslednejšie sa budeme usilovať presadzovať dlhodobé národnoštátne záujmy, podporovať verejnú diskusiu o týchto dlhodobých zahraničnopolitických prioritách Slovenska na prelome 20. a 21. storočia, ale to si bude, kolegyne a kolegovia, vyžadovať odstránenie doterajšieho umelého a primitívneho delenia spoločnosti na dobrých a zlých Slovákov, prestať vylučovať niektoré skupiny obyvateľstva z účasti na tvorbe a uskutočňovaní zahraničnej politiky, ako sa to dialo za tejto vlády, a zapojiť do tohto procesu celý intelektuálny potenciál Slovenska. Naším národnoštátnym záujmom je stať sa súčasťou pásma stabilných demokratických a prosperujúcich krajín, aby sa v dôsledku úspešnej integrácie zvýšila životná úroveň obyvateľstva, posilnila sa vnútorná i zahraničná bezpečnosť, skvalitnilo sa životné prostredie a zvýšili sa sociálne štandardy. Aby sa tak stalo, aby sa veci na Slovensku zmenili k lepšiemu, treba novú vládu zloženú z demokratických politických síl. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1424" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1424.p1">Nech sa páči, pani podpredsedníčka.</seg>
            </u>
            <u xml:id="ParlaMint-SK_1998-06-30-t1m49.u1425" who="#KatarínaTóthová.1940" ana="#regular">
               <seg xml:id="ParlaMint-SK_1998-06-30-t1m49.u1425.p1">Vážený pán predsedajúci, vážené pani poslankyne, vážení páni poslanci, prichodí mi opätovne zopakovať to, čo som povedala včera a čo som myslela veľmi vážne. Veľmi ľutujem, že diskusiu nepreberá televízia, pretože prezentácia, ktorá tu bola hlavne pred chvíľou, by bola veľavravná. Osobne protestujem proti termínom arogancia, nedemokracia, agresivita, neokrôchanosť a grobiánstvo, ktoré bolo adresované tým, ktorí predložili odpočet. Predložila som ho tiež a, vážený pán poslanec, vyprosujem si tieto termíny, ktoré patria aj na moju osobu. A myslím to vážne. Ďalej chcem konštatovať, že ste transplantovali závery, ktoré nikto z členov vlády neuviedol. Chcem odpovedať na vašu otázku, čo mala robiť opozícia. Spomenuli ste aj ústavnosť, zrejme ste mysleli katastrofálnu neústavnosť. Neviem, či ste tu boli, alebo nie, keď som dávala odpočet. Nebudem opakovať, ako vyzerá Slovenská republika v porovnaní s inými asociovanými krajinami, ako aj s krajinami Európskej únie, ale chcem vám opätovne dôrazne povedať, že pri vytknutí nesúladnosti ustanovení zákonov Slovenská republika v počte nálezov Ústavného súdu je na dolnej hranici rozpätia 13 nálezmi a že sú krajiny s 90, 60, ba aj 127 nálezmi. A pokiaľ ide o neústavnosť, teda vytknutie nesúladnosti ustanovení vládnych nariadení, je Slovenská republika na dolnej hranici s jedným nálezom, čo je úplne neporovnateľné s inými krajinami, a mohla som s plným vedomím konštatovať, že ústavnosť týchto aktov je nadštandardná. Tak neviem, o čom hovoríte, ale presne viem, že opozícia, ktorá do zahraničia dávala signály o katastrofálnej neústavnosti v Slovenskej republike, určite toto nemala robiť a je to odpoveď na otázku, čo mala robiť. Obdobne pri poslednom zákone o voľbách opozícia dávala signály o tom, že sa zakazujú koalície, aký nedemokratický postup atď. Dovolím si vám prečítať, že z krajín ako Rakúsko, Spolková republika, Estónsko, Turecko, Maďarsko, Poľsko, Rumunsko, Ruská federácia, Španielsko, Švédsko, Litva, Izrael, Cyprus, Bulharsko, Česko koalíciu zvýhodňujú jedine Poľsko a Rumunsko, čo sú už určité rezíduá, a v západnej Európe nie je zvykom koalície zvýhodňovať. Teda úprava, ktorá sa urobila, je prispôsobením sa nášho práva právu západoeurópskych štátov. A myslím si, že opozícia nemala obviňovať slovenskú legislatívu z toho, z čoho ju obviňovala. Exemplárnym prípadom sú konkrétne avíza zástupcov opozície do európskych inštitúcií k zákonu o nadáciách, o jeho likvidačnom charaktere na uzákonenie 100-tisícovej základiny, ktorú ešte parlament zmäkčil do 6 mesiacov dosiahnuť, keď to vôbec nebola likvidačná suma a vzápätí bol v Čechách prijatý zákon s 500-tisícovou základinou. A čo robila česká opozícia? Bežala do západoeurópskych inštitúcií na svoju legislatívu a na svoju vládu a na svoju krajinu dávať negatívne informácie? Vážení, koľko bolo daných impulzov, koľko bolo vyjadrení v rozhlase? Mám to všetko zosumarizované - Slobodná Európa, Hlas Ameriky, vyjadrenia pre zahraničné denníky. Takže otázka, čo mala robiť opozícia, je skutočne namieste, ale s inou odpoveďou, ako to urobil pán poslanec Weiss. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1426" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1426.p1">Ďakujem. Pán podpredseda Húska.</seg>
            </u>
            <u xml:id="ParlaMint-SK_1998-06-30-t1m49.u1427" who="#AugustínMariánHúska.1929" ana="#regular">
               <seg xml:id="ParlaMint-SK_1998-06-30-t1m49.u1427.p1">Ďakujem, pán predsedajúci. Naozaj, nejdem reagovať na celý príspevok pána poslanca Weissa, chcem len povedať, že, samozrejme, vnímam to tak, akože má naozaj problémy hovoriť celkom pokojne o problematike Slovenskej republiky a slovenskej politiky. Ale chcem upozorniť, že hovoril o niektorých veciach, ktoré nie sú absolútne o nič opreté. Napríklad vyhlasovanie o tom, že táto vláda chce autarkiu, izolacionizmus, že politické zoskupenia a HZDS touto orientáciou postupuje, je absolútne nepravdivé. Vieme veľmi dobre, čo je to medzinárodná deľba práce. My, vážení priatelia, na rozdiel od vás, pán poslanec Weiss, sme neboli odchovaní mliekom trvalej servility voči mocným tohto sveta. Vy ste, samozrejme, trvale presvedčený o tom, že musíte mať nad sebou nejakého veľkého brata. Ale my neočakávame nijaké roztvorené náručie veľkého ruského brata, ako ste to naznačovali, naopak, chceme seriózne vzťahy a upozorňujeme na to, že keby sme mali naozaj také osobitné vzťahy práve s Ruskom, tak by bola vyzerala obchodná bilancia trocha inak, ako vyzerá. Je to nezodpovednosť, je to bezočivosť, je to zlomyseľnosť, vážený pán poslanec. A mám obavy o vašu žlč. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1428" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1428.p1">Ďakujem. Pani Belohorská.</seg>
            </u>
            <u xml:id="ParlaMint-SK_1998-06-30-t1m49.u1429" who="#IrenaBelohorská.1948" ana="#regular">
               <seg xml:id="ParlaMint-SK_1998-06-30-t1m49.u1429.p1">Ďakujem pekne, pán predsedajúci. Vyjadrila by som sa k pánu Weissovi možno aj v kontexte predchádzajúcej diskusie o zdravotníctve. Existuje jedna diagnóza, a tá sa volá exhibicionizmus. Všetci to poznajú, poznajú to aj laici. Sú to tí páni, ktorým je občas teplo na ulici a vyzliekajú sa. Okrem toho ale existuje ešte aj verbálny exhibicionizmus, a to sme si práve mali možnosť vypočuť. Štyri roky ste sa pripravovali na to, aby ste povedali, čo ste si na túto vládu naskladali. Mali ste krátke obdobie, keď ste sa spojili s inými a vtedy - dokonca ste mali podpredsedníčku vlády - ste neurobili nič. Ale možno vám povedať jedno, stále tými rečami podvádzate. V tom ste sa nezmenili. Tak ako ste aj na tomto mieste hovorili o tom, koľko žien, kde má byť a ako zaťahujete a oslovujete ženy svojimi politickými programami, tak vám odporúčam, aby ste sa pozreli na vlastnú kandidátku, koľko ich tam máte.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1430" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1430.p1">Ďakujem. Pán poslanec Glinský.</seg>
            </u>
            <u xml:id="ParlaMint-SK_1998-06-30-t1m49.u1431" who="#JozefGlinský.1953" ana="#regular">
               <seg xml:id="ParlaMint-SK_1998-06-30-t1m49.u1431.p1">Ďakujem. Chcem sa stotožniť s vystúpením pána podpredsedu Húsku. Aj mne pripomína vystúpenie kolegu Weissa prinajmenej začiatok sedemdesiatych rokov, len v opačnom garde. Naozaj mám permanentne pocit, že mu chýba schopnosť samostatného, osobnostného prístupu v medzinárodnej politike. Pán poslanec, Nové slovo bez rešpektu uviedlo napríklad takéto slová rakúskej veľvyslankyne: "Máme tu predsa do činenia s vysoko kultivovaným národom, s vysokou úrovňou vzdelania bez sklonov k radikalite." Prečo je to tak, keď sa podobne vyslovili mnohí iní znalci a veľvyslanci? Prečo je to tak, že mienkotvorné médiá, ktoré často vyjadrujú prístup charakteristický pre vládu tej-ktorej krajiny, opisujú Slovensko ako zaostalú krajinu podobnú Bosne? Prečo už mnou citovaný šéf Európskej banky pre obnovu a rozvoj povedal v Belgicku, že nie je dobré povedať, že na Slovensku vôbec niečo funguje? Prečo sa stále takto o Slovensku píše? Prečo sa k tomu nevyjadrujete? Prečo podporujete tento prístup k Slovensku? Prečo? Zadarmo či za peniaze? V každom prípade ústavný činiteľ je povinný republiku brániť, a ak to nerobí, v takejto situácii zásadne poškodzuje republiku a dopúšťa sa niečoho, čo je na hranici vlastizrady alebo už je vlastizradou. Prečo v Rakúsku prognostickí experti Slovensko zaradili na koniec rebríčka, dokonca za Bosnu a Juhosláviu v politickej stabilite? Prečo? Podobne v menovej stabilite.</seg>
            </u>
            <kinesic type="ringing">
               <desc>Zaznel zvuk časomiery.</desc>
            </kinesic>
            <u xml:id="ParlaMint-SK_1998-06-30-t1m49.u1432" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1432.p1">Ďakujem. Pán Kováč.</seg>
            </u>
            <u xml:id="ParlaMint-SK_1998-06-30-t1m49.u1433" who="#RomanKováč.1940" ana="#regular">
               <seg xml:id="ParlaMint-SK_1998-06-30-t1m49.u1433.p1">Myslím si, že pán poslanec Weiss veľmi výrazne oddelil dva pojmy, a to je vládna koalícia a Slovensko. Slovensko si skutočne zaslúži, aby sme o ňom hovorili dobre, ale vládna koalícia si to nezaslúži. A prečo my by sme mali hovoriť dobre o vládnej koalícii? Veď vládna koalícia - HZDS, SNS, ZRS - to nie je Slovensko. Slovensko to je 5,5 milióna občanov, z ktorých túto koalíciu volilo, nech poviem, 1,5 milióna. V poriadku, ale to nie je celé Slovensko. Celé Slovensko je niečo celkom iné. Takže bol by som rád, keby ste si nezamieňali tieto dva pojmy. Slovensko, to je krajina, to je štát, to je samostatný štát so svojím obyvateľstvom a vládna koalícia je zoskupenie troch politických strán, ktoré momentálne sú pri moci, ktoré robia chybné kroky a ktoré oprávnene kritizujeme. A to je jedno či tu, alebo vonku. Tým neškodíme vôbec Slovensku, ak kritizujeme kroky tejto vládnej koalície.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1434" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1434.p1">Ďakujem. Pani Schmögnerová, nech sa páči, ďalšia žlč, poďte sem k nám, nech nám to "naforsírujete".</seg>
            </u>
            <vocal type="laughter">
               <desc>Smiech v sále.</desc>
            </vocal>
            <u xml:id="ParlaMint-SK_1998-06-30-t1m49.u1435" who="#BrigitaSchmögnerová.1947" ana="#regular">
               <seg xml:id="ParlaMint-SK_1998-06-30-t1m49.u1435.p1">Vážení členovia vlády, vážené kolegyne, kolegovia, táto vláda mala po prvýkrát v histórii Slovenskej republiky štyri roky na to, aby zásadne rozbehla slovenské hospodárstvo, vytvorila priaznivé podnikateľské prostredie, prilákala zahraničných investorov, aby svojou hospodárskou politikou vytvorila výborné východiská pre budúcu vládu, nech to bude vláda ktorýchkoľvek politických strán. Podotýkam, že táto vláda zdedila koncom roku 1994 priaznivé východiskové podmienky, na ktoré mohla nadväzovať. V roku 1994 sa po prvýkrát dosiahol hospodársky rast od roku 1989. Bol to rast 4,9 %. Rok predtým prepad -3,7 %. Miera inflácie poklesla z 25,1 % v roku 1993 na 11,7 % v roku 1994. Negatívne saldo bilancie zahraničného obchodu z -26,9 mld. Sk v roku 1993 prešlo do pozitívneho salda, resp. do prebytku 2,6 mld. v roku 1994. Saldo bilancie za výrobky a služby dohromady z negatíva -20,4 mld. v roku 1993 dokonca stúplo až na 24,4 mld. Sk. Negatívne saldo štátneho rozpočtu prestalo narastať, stabilizovalo sa. Tieto výsledky si môžete prečítať v správe Štatistického úradu aj v roku 1997, pretože sa retrospektívne publikujú. Táto vláda mala vytvorené priaznivé vonkajšie podmienky. Po krátkom počiatočnom spomalení rastu v Európskej únii, ktorej trhy predstavujú pre nás najvýznamnejšie teritórium, sa postupne dostavil hospodársky rast a ten sa stabilizoval na úrovni 2 - 3 %. Táto vláda vládla v období, keď ešte dožívala určitá eufória z pomoci zahraničných vlád transformujúcim sa štátom. Štáty Európskej únie, Spojených štátov amerických, Kanady, Japonska atď. poskytovali vysoké finančné pomoci vládam transformujúcich sa štátov. Rozsah finančnej pomoci predstavoval ročne okolo 8 - 10 mld. Sk. Táto pomoc sa poskytovala rôznymi formami, nezahŕňam do toho, samozrejme, pôžičkové schémy, ktoré slovenská vláda v tom čase získala. Za týchto podmienok stačilo iba vlastne kormidlovať rozbehnutý vlak tým smerom, ako sa bol rozbehol v roku 1994. Stačilo iba prikladať uhlie a držať kormidlo. V roku 1995 sa naozaj hospodársky vlak uberal v takom smere, ako sa naštartoval. Od roku 1996 však vláda Slovenskej republiky začala robiť politiku, ktorá bola založená na voluntarizme, nekompetentnosti a presadzovaní záujmov úzkych podnikateľských skupín. Dovoľte mi to stručne demonštrovať. Prijali sa rozhodnutia bez ohľadu na makroekonomické dôsledky o neúnosnom zrýchľovaní infraštruktúrnych projektov. Prijalo sa rozhodnutie, ktoré bolo podmienené aj úzkymi mocenskopolitickými záujmami, ktoré súviselo s novým územnosprávnym usporiadaním a ktoré si vyžiadalo niekoľko desiatok miliárd nákladov. O nekompetentnosti vlády hovorí množstvo rozhodnutí, vládnych nariadení, vládnych vyhlášok, ktoré jednoznačne ukázali, že ich autori ich pripravovali za zeleným stolom bez toho, aby poznali reálny život. Dôsledky ale znášali jednoduchí ľudia, znášali ich podnikatelia, znášali ich všetci. Uvediem znovu aspoň niekoľko príkladov. Exekučný zákon, ktorý prijala Národná rada a ktorý vládna koalícia nemala predložiť bez toho, aby nebola koordinovala tento krok s Českou republikou. A tak sa stalo, že desiatky miliárd korún boli schopní vymôcť českí podnikatelia zo slovenských podnikov. Rovnako nekompetentné bolo zavedenie dovozných depozít, spôsob zavedenia dovozných certifikátov, zavedenie mzdovej regulácie v poslednom štvrťroku 1997, ale aj čerstvý príklad zákona o trhových poriadkoch, ktorý neposkytol dostatočný čas na prispôsobenie sa trhovcom. Mohla by som, samozrejme, v tomto výpočte pokračovať. Úzke podnikateľské záujmy sa jednoznačne podpísali pod mnohé zákony. Uveďme napríklad zákon o veľkej privatizácii, uveďme napríklad zákon a novelizácie zákonov o cenných papieroch, o dani z príjmov atď. Vážená vládna koalícia, som rada, že u vás má autoritu taká významná inštitúcia, akou je Svetová banka. Je však neprípustné, aby ste jej odbornú úroveň diskreditovali tým, že účelovo citujete zo štúdie Svetovej banky o slovenskom hospodárstve iba to, čo sa vám hodí. Neviem, či bola táto štúdia v celom rozsahu preložená z anglického jazyka do jazyka slovenského. Ale keďže mám v rukách originál, chcem vám, pán podpredseda vlády, položiť otázku, prečo ste neuviedli okrem pozitívnych hodnotení, ktoré sa naozaj v tejto štúdii nachádzajú, aj výhrady Svetovej banky, upozornenia na riziká, vážne zdvihnutie, varovné zdvihnutie prsta a zároveň aj odporúčania Svetovej banky, ako tieto riziká eliminovať, ako sa im možno aj vyhnúť. Prečo ste teda neuviedli aj negatívne hodnotenia vo vývoji slovenského hospodárstva, ktoré táto štúdia uvádza, a prečo ste neuviedli aj podiel vlády na nich? Prečo, pán podpredseda vlády? Nečítali ste túto štúdiu celú? Dovoľte mi, vážená snemovňa, sústrediť sa iba na veľmi úzky výsek z programového vyhlásenia vlády. Je skutočne, bohužiaľ, málo času a, napokon, odrečnili ste si svoje pred pohľadmi slovenskej verejnosti a my si tu hovoríme iba sami sebe. Chcem sa vyjadriť k dvom okruhom, k záväzkom vlády v podnikovej sfére... <vocal type="noise"><desc>Hlasy v sále</desc></vocal>. Je to vašou zásluhou, vážená vládna koalícia, že tu nie je prenos pre verejnosť, ale, napokon, som tomu rada, pretože dnes nám stačí ísť na míting a veľmi jednoducho demonštrujeme demokraciu v očiach súčasnej vládnej koalície. Chcem sa teda zmieniť iba k dvom otázkam alebo dvom okruhom, ku ktorým sa zaviazala vláda Slovenskej republiky, a to k okruhom, k záväzkom vlády v podnikovej a bankovej sfére. Dovoľte mi odcitovať niekoľko záväzkov vlády z programového vyhlásenia vlády. V programovom vyhlásení vlády sa hovorí, že: "Vláda sa zaväzuje zintenzívniť ozdravenie a reštrukturalizačné procesy podnikov, v čo najkratšom čase prijať opatrenia na odstránenie pretrvávajúcich nezdravých javov, akými sú vysoká platobná neschopnosť a finančná nedisciplinovanosť." Toľko citát. Skúsme sa pozrieť, ako vyzerá situácia v podnikovej sfére. Iste ju charakterizujú niektoré ukazovatele, napríklad výsledky finančného hospodárenia, pretože tie dokonca integrálne vyjadrujú zdravie podnikovej sféry. Aké sú teda výsledky ziskovosti podnikovej sféry? Nefinančné organizácie Slovenskej republiky vykazujú, bohužiaľ, permanentný pokles zisku. Vykazujú pokles rentability a, bohužiaľ, rastie počet stratových podnikov. V odvetví výroby strojov a zariadení napríklad v roku 1997 strata narástla o 42,3 %, t. j. o 7,4 mld. Sk. Stratové sú celé odvetvia - textil, odev - rast straty bol v lanskom roku o 38,9 %, kože a kožených výrobkov rast straty o 18,5 %, obuv atď. Strata v roku 1997 vzrástla o 10 %, na 58,2 mld. Počet stratových podnikov na 3 325. Pokiaľ beriem iba podniky s počtom zamestnancov na 25 %, je to 57 % podnikov. Vo finančných organizáciách nebol vývoj tiež taký dobrý, ako by sme predpokladali a podľa toho, čo si vláda zaumienila. Aj tu je charakteristický pokles zisku, ktorý napríklad v roku 1997 dosiahol 28,9 %. Pritom dochádzalo k poklesu zisku nielen v bankovníctve, ale aj v poisťovníctve. Pokles v poisťovníctve je zarážajúci - 56,1 %. Prečo? Súčasťou projektu alebo predstáv vlády o reštrukturalizácii podnikov nepochybne bola aj snaha znižovať úverovú zadlženosť a platobnú neschopnosť podnikovej sféry. Aká je skutočnosť? Zadlženosť väčšiny podnikov rastie. Nedobytné úvery dnes predstavujú, odhad je asi 120 mld. Sk. Balík zadlženosti v týchto podnikoch rastie poldruha, ba dokonca dvojnásobne rýchlejším tempom ako investičné zdroje. Popri zadlženosti podnikov voči finančnému sektoru rastie aj medzipodniková zadlženosť. Všetky doterajšie projekty na jej likvidovanie zostali na papieri alebo sa ukázali ako úplne neúčinné. Len v rezorte hospodárstva sa úhrn záväzkov priemyselných podnikov koncom roku 1997 rovnal 170 mld., celkový odhad umŕtvených zdrojov v národnom hospodárstve - pravdaže je to veľmi hrubé číslo - sa odhaduje až na úrovni 250 - 350 mld. Sk. Ako som už uviedla, aj opatrenia vlády pri riešení platobnej neschopnosti, ktoré sa pripravovali alebo realizovali, sa ukázali ako celkom neúčinné. Dokonca sa ukázal ako neúčinný aj novelizovaný zákon o konkurze a zrejme by bolo potrebné povedať prečo. Hovorila som už o kritike exekučného zákona, ale je potrebné povedať aj to, že vláda dokonca tým, že navrhla a táto Národná rada hlasmi vládnych poslancov schválila zákon o revitalizácii, výrazne dokonca ešte prispela k rastu finančnej nedisciplinovanosti, ktorá sa odrazila na zhoršení príjmov štátneho rozpočtu, ale, žiaľ, aj Sociálnej poisťovne a zdravotných poisťovní. Štyri roky mala táto vláda možnosť prijať legislatívne opatrenia a zabezpečiť výkon týchto legislatívnych opatrení, ktoré by zabránili zámernému vedeniu firiem do úpadku, tomu, čomu hovoríme tunelovanie. Končíme bilanciu štvorročného vládnutia tejto vlády bez toho, aby sa boli urobili akékoľvek kroky proti tunelovaniu. Situácia v slovenských podnikoch je aj práve preto taká, aká je. Nebudem vás zdržiavať tým, aké boli záväzky vlády, ako bude riešiť finančnú nedisciplinovanosť, len pripomeniem, lebo sme o tom nedávno hovorili, ako vyzerajú daňové nedoplatky v príjmoch dane z príjmov právnických osôb do štátneho rozpočtu, len pripomeniem, že dlhy do Sociálnej poisťovne sa odhadujú asi na 25 mld. Sk a že k podstatnému nárastu týchto dlhov prišlo práve v lanskom roku ako reakcia na pripravovaný, a potom prijatý zákon o revitalizácii. A to nehovorím vonkoncom o tom, aké dlhy majú podnikatelia a podniky voči zamestnancom, pretože sa neuhrádzajú mzdy. A som rada, že tu sedí pán minister, chcela by som vám položiť otázku, pán minister: Prečo trvalo až štyri roky, kým vláda bola schopná vôbec pripraviť návrh zákona o garančnom fonde a prečo dodnes tento zákon nebol prijatý? Viem, že odpoviete, že tomu musela predchádzať ratifikácia určitej dohody. Ale položím vám ďalšiu otázku: Prečo sme teda tú dohodu neratifikovali skôr a mimochodom aj vami pripravovaný návrh zákona o garančnom fonde, žiaľbohu, je nedostačujúcou náplasťou na to, čo tu treba riešiť. Ako pokračovať v prípade podnikateľského sektora? Čo treba urobiť na zlepšenie finančnej situácie v podnikateľskom sektore, na zníženie úverovej zadlženosti, medzipodnikovej zadlženosti? Myslím si, že máme predstavy celkom jednoznačné a konkrétne, a som presvedčená, že pokiaľ budeme mať možnosť tieto predstavy uviesť do života, sa nám to na rozdiel od toho, čo sme tu mali možnosť štyri roky vidieť, aj podarí. Základným predpokladom rozvoja podnikateľskej sféry je vytvoriť priaznivé podnikateľské prostredie. Aké je však podnikateľské prostredie po štyroch rokoch bilancovania vládnutia tejto vlády? Zhodneme sa na tom, že je to prostredie, v ktorom jednoznačne môžeme hovoriť, že nie je dostatočná konkurencia. Nemáme inštitúty, ktoré by dostatočne regulovali niektoré druhy monopolov, napríklad prirodzené, že chýbajú stabilné podmienky napríklad aj v tom, že neplatia žiadne pravidlá hry - pre niekoho platia a pre niekoho neplatia -, že je to prostredie, v ktorom dochádza k veľmi častým legislatívnym zmenám, ktoré čiastočne vieme pochopiť, lebo sa naozaj nachádzame v transformačnom období, ale častokrát tie novelizácie sú práve preto, že len naprávajú chyby nekompetentných úradníkov, ktorí pripravili návrhy zákonov. Je to prostredie s nízkou motiváciou, pretože je tu vysoká úroková sadzba, je tu vysoké daňové zaťaženie, že je to prostredie, v ktorom vládne korupcia, v ktorom vládne organizovaný zločin a v ktorom slušný podnikateľ dnes už radšej ani nepodniká. Aby sme aspoň pri jednom konkrétnom čísle zostali, toto prostredie charakterizuje vysoké úrokové sadzby, ktoré len v roku 1995 sa pri krátkodobých úveroch zvýšili o viac ako 6 % na priemernú úrokovú sadzbu 21,6 %, pričom krátkodobé úvery predstavovali 84,5 % všetkých úverov. Pri strednodobých úveroch sa sadzby zvýšili o 3,25 %. Sami uznáte, že za takýchto úrokových sadzieb, keď bez ohľadu na dĺžku poskytovaných úverov dosahovali úrokové sadzby priemerne 21 %, podnikať sa asi nedá. V programovom vyhlásení sa vláda zaviazala k tomu, že bude hľadať formy podpory konkurencieschopných výrob. Podľa výpočtu, ktorý bol uvedený v programovom vyhlásení, malo ísť najmä o stavebné stroje, zdravotnícku techniku, vzduchotechniku a energetické zariadenia, poľnohospodárske stroje, traktory atď. Rozhodne nie je možné v celej šírke o tomto hovoriť, ale dotknem sa aspoň jedného jediného, a to projektu výstavby diaľnic. Veľmi dobre si spomíname na argumentáciu pána premiéra, keď zdôvodňoval potrebu urýchliť výstavbu diaľnic. Popri iných argumentoch uvádzal aj to, že diaľnice pomôžu postaviť na nohy tie strojárske podniky, ktoré boli postihnuté konverziou, pretože im umožnia vyrábať stavebné stroje, ktoré sa budú využívať pri budovaní diaľnic. Situácia je taká, že 90 % stavebných strojov sú stroje z dovozu. Naozaj ste to mali v úmysle, keď ste rozbiehali projekt diaľnic? Ďakujem pekne. Mohli by sme hovoriť o úlohe DMD Holding, ktorý mal zohrať pozitívnu úlohu pri reštrukturalizácii úverového portfólia podnikov, no nielen úverového, ale celkovej reštrukturalizácii podnikov, v ktorých má dokonca vlastnícku účasť. Bola by som rada, keby sme sa dozvedeli aj objektívne o bilancii toho, čo DMD Holding skutočne urobil. Vieme iba približne odhadnúť, čo nás stál. Nevieme, čo pozitívne urobil. Podnikateľskú sféru zaťažuje teda vysoká úverová zaťaženosť, nereálne úroky jej znemožňujú, aby sa modernizovala, aby sa reštrukturalizovala. Je tu neúmerný tlak zákonov, ktoré sa prijímali podľa mňa predčasne, napríklad tlak exekútorov - uveďme prípad ZŤS Nová Dubnica -, a za takejto situácie sme zrejme asi sotva mohli čakať, že slovenská podnikateľská sféra bude skutočne schopná reagovať na ten rýchly hospodársky pohyb, ktorý je vo svete, a to je hlavná príčina aj toho, že klesá konkurencieschopnosť slovenskej produkcie a, bohužiaľ, každým rokom rastie deficit zahraničnoobchodnej bilancie a deficit bežného účtu platobnej bilancie. Dovoľte mi, aby som sa dotkla ešte jedného momentu, a to predstáv, čo vlastne urobiť s touto podnikateľskou sférou. Popri tom, čo som už uviedla, myslím si, že realistickejšie zmýšľajúci hospodári dnes už veľmi dobre vedia, že veľmi dôležitú úlohu pri rozvinutí podnikateľského sektora, urýchlení reštrukturalizácie budú zohrávať zahraničné investície. To je ďalšia smutná kapitola vládnutia tejto vlády počas štyroch rokov. Prečo sa ukázal taký nedostatok vstupu zahraničných investícií do slovenského hospodárstva, je, myslím si, vo všeobecnosti známe. Je to nepriaznivá politická situácia, je to, žiaľ, aj nepriaznivé alebo nedostatočne lákavé podnikateľské prostredie, ale je to aj korupcia, je to aj organizovaný zločin. A musím povedať, že aj príklady zahraničných investorov, ktorých vydávate za vrchol úspechov vašej vládnej politiky, nie sú pre mňa veľkým povzbudením. Mojím zámerom skutočne nie je získavať zahraničných investorov, ktorí sem prídu exploatovať lacnú pracovnú silu a budú poskytovať nízkokvalifikovanú prácu. Hovorím veľmi konkrétne na príklade japonskej firmy Jazaka Debnár. Viem veľmi dobre, o čom hovorím, pretože som ju navštívila. Na druhej strane je pre mňa skutočne prekvapením, ako môže vláda Slovenskej republiky pri akútnom nedostatku investícií dokonca rokovať a prijať aj návrh opatrení na podporu prieniku slovenských investícií do zahraničia. To, že podnikatelia majú záujem investovať do zahraničia, im ťažko možno vytýkať, ale ak táto vláda hľadá opatrenia, ako pomôcť expanzii slovenského kapitálu do zahraničia pri akútnom nedostatku kapitálu doma, skutočne je mi veľmi ťažké vysvetliť. Vláda sa zaviazala, že bude presadzovať zefektívnenie výkonu vlastníckych práv a povinností štátu v štátnych podnikoch a v akciových spoločnostiach s významnou účasťou štátu, resp. Fondu národného majetku. Nechcem dnes obšírne o tomto bode hovoriť. O jednej kauze sme, bohužiaľ, museli hovoriť včera, predvčerom. Mám tu na mysli Slovenskú poisťovňu. Chcem však položiť otázku členom vlády, či tak ako v prípade ministerstva financií sa nedodržal novelizovaný zákon o zabezpečení záujmov štátu v strategických podnikoch, nedodržalo sa to ani v iných rezortoch. Podľa § 4 tohto zákona sa totiž mal uskutočniť prevod vlastníckych práv všetkých strategických podnikov na rezortné ministerstvá. Mám strach, že tak, ako sa to neurobilo v prípade ministerstva financií, neurobilo sa to ani v prípade ostatných rezortov. Veľmi stručne - aj keď ťažko hovoriť stručne o takej závažnej otázke, akou je bankový sektor - by som sa chcela o tom zmieniť. V programovom vyhlásení sa vláda zaviazala, že osobitnú pozornosť upriami na dosiahnutie kapitálovej primeranosti rozhodujúcich bánk a že podporí spolu s bankovým dohľadom reštrukturalizáciu úverového portfólia týchto bánk a bude urýchlene novelizovať zákony o bankových a poisťovacích službách, prijme zákon o poistení vkladov a bude novelizovať zákon o tvorbe rezerv a oprávok. Môžem povedať, že niektoré z legislatívnych úloh sa splnili. Som rada, že sa splnili. Bol prijatý nový zákon o poistení vkladov a boli prijaté aj niektoré novely týkajúce sa bánk, teda zákona o bankách a poisťovniach. Dodnes nebol novelizovaný zákon o rezervách a oprávkach, ale to má svoje určité súvislosti. Keď sa však pozerám širšie na plnenie týchto zámerov programového vyhlásenia vlády, musím konštatovať, že tlak zo strany vládnucich politických štruktúr, vyvolených privatizérov a podnikateľov, ale i nekvalifikovanosť mnohých vládnych rozhodnutí majú za následok, že okrem legislatívy, o ktorej som hovorila, v tomto smere sa programové vyhlásenie nesplnilo skoro vôbec. Prirodzene, pokúsim sa to aj konkretizovať. V roku 1995 sa novelizoval zákon o bankách, kde podľa § 44a mala vláda Slovenskej republiky ustanoviť pravidlá reštrukturalizácie úverového portfólia Slovenskej sporiteľne a bánk, pri ktorých takzvané zlé úvery boli datované spred 1. 1. 1990. Podľa odseku 3 § 44a osnovu projektu malo pripraviť ministerstvo financií a Národná banka Slovenska všeobecne záväzným právnym predpisom. Pokiaľ viem, dodnes takýto všeobecne záväzný predpis neexistuje. O plnení tejto zákonnej povinnosti dokonca hovorí aj uznesenie vlády, podľa ktorého sa termín návrhu programu ozdravenia bánk, ktorý sa mal pripraviť ešte z uznesenia vlády z 27. 1. 1998, ktorý bol určený na koniec marca 1998, určil alebo preložil dokonca na september 1998. Je pre mňa skutočne záhadou, či táto vláda už prijíma aj uznesenia vlády pre budúcu vládu a bude si to vykazovať ako plnenie za svoje štvorročné obdobie. Pán predseda vlády sa v roku 1997 vyjadril, že vláda už splnila svoje programové vyhlásenie a bude musieť prijať nový malý program. Realita je taká, že vláda vôbec nesplnila svoje programové zámery práve v tejto sfére a ich splnenie odložila na novú vládu. Nie je to len tento jediný príklad, uvediem o chvíľku aj iný. A musím povedať, že aj napriek tomu, pán podpredseda vlády, pretože ste boli aj ministrom financií, ako veľmi dobre viete, projekt riešenia situácie v bankovej sfére bol do značnej miery už pripravený, a pokiaľ sme si mali možnosť prečítať aj odpočet ministerstva financií, ešte v roku 1995 ministerstvo financií pokračovalo na dotváraní projektu reštrukturalizácie úverového portfólia bánk s tým, že chcelo do reštrukturalizácie zapojiť v roku 1996 iba domáce zdroje a o rok na to, v roku 1997, aj zahraničné zdroje. Práve neuskutočnenie reštrukturalizácie úverového portfólia, čo napokon pripustil aspoň v jednom jedinom prípade aj pán predseda vlády pri svojom odpočte, a finančná reštrukturalizácia podnikov je jedným z najdôležitejších faktorov, prečo sú na slovenskom peňažnom trhu také neúnosné vysoké úrokové sadzby, o ktorých som pred chvíľočkou hovorila, a prečo pretrváva taká neúnosne vysoká podniková zadlženosť voči finančnému sektoru a aj medzi sebou. Záväzok vlády v programovom vyhlásení bol aj v tom, že sa dosiahne kapitálová primeranosť v rozhodujúcich bankách. Nie je to presne konkretizované, ale predpokladám, že vláda má veľmi obmedzené, resp. žiadne možnosti, pokiaľ ide o súkromné banky, takže zrejme sa tu mali na mysli finančné inštitúcie, kde existuje účasť štátu a kde je možná istá ingerencia štátu. Aké je plnenie? Je takéto: V roku 1998 sa zvýšil počet bánk, ktoré ku koncu marca nespĺňajú 8-percentný limit kapitálovej primeranosti zo štyroch na päť. Musím podotknúť, že sú tam predovšetkým tie finančné inštitúcie, v ktorých vláda alebo štát má určitú ingerenciu. Kapitálová primeranosť z 10 % v roku 1997 dokonca poklesla na 9,6 %. Klasifikované pohľadávky v bankovom sektore vzrástli na hodnotu 123,7 mld. korún. Podiel krytia klasifikovaných pohľadávok poklesol na 52,9 %, pričom pri rozhodujúcich finančných inštitúciách - VÚB, Slovenská sporiteľňa a IRB - v roku 1997 podiel krytia klasifikovaných pohľadávok predstavuje iba 16 %. Podotýkam, že sú to čísla, ktoré uvádzam zo správy Národnej banky Slovenska, ktorá bola prerokovaná v bankovej rade. Mohla by som tieto čísla aj konkretizovať. V prípade Všeobecnej úverovej banky došlo k určitému miernemu zlepšeniu v roku 1997, ale aj tak je koeficient kapitálovej primeranosti 6,2. V prípade Slovenskej sporiteľne, myslím si, že trestuhodne obchádzame to, čo sa v Slovenskej sporiteľni deje, došlo k poklesu kapitálovej primeranosti z 8,3 v roku 1996 na 7,4 v roku 1997. Pokiaľ ide o Investičnú a rozvojovú banku, kde bol podiel štátu, v roku 1996 bol koeficient kapitálovej primeranosti 3,5, v roku 1997 sa ani neuvádza zo známych dôvodov. Mohla by som, samozrejme, pokračovať, ako to vyzerá so ziskovosťou. Keďže som sa dotkla Slovenskej sporiteľne, aspoň uvediem, že ešte v roku 1996 Slovenská sporiteľňa vykazovala zisk po zdanení 401,5 mil., v roku 1997 79,5 mil. <vocal type="noise"><desc>Hlas podpredsedu vlády Kozlíka z pléna.</desc></vocal> Nie, pán podpredseda vlády, dovoľujem si voči tomu jednoznačne povedať, že nie, pretože vás prosím, aby ste si otvorili číslo 28 Trendu, ktoré uvádza prehľad o situácii v bankovom sektore za rok 1997, z ktorého presne čerpám. Áno, ale bola by som rada, aby ste sa držali faktov. Ja to aj robím a vždy som to robila. <vocal type="noise"><desc>Hlasy z pléna.</desc></vocal> Programové vyhlásenie vlády nič nehovorí o tom, že vláda by sa do konca svojho volebného obdobia bola bývala zaviazala, že bude privatizovať Slovenskú poisťovňu, Sporiteľňu, VÚB a Investičnú a rozvojovú banku. Naopak, ako všetci vieme, novelizoval sa zákon o strategických podnikoch, ktorý výslovne zakazuje, aby sa do decembra 2003 privatizovali Slovenská poisťovňa a Slovenská sporiteľňa. Čo sa však robí, čo sa však urobilo a čo sa pripravuje? Predseda vlády v januári 1996 dal zelenú privatizácii bánk veľkými podnikmi. Podnikmi - dlžníkmi. Výsledky takéhoto prístupu sme mali možnosť zažiť už pri Investičnej a rozvojovej banke. Máme informácie, že sa pripravuje, neviem, či sa už aj náhodou neuskutočnila, zmena vlastníka aj ďalšej banky, AG banky, kde sa terajší pomerne bonitní vlastníci, veľké podniky, majú zmeniť podnikateľskou skupinou okolo trenčianskej skupiny HZDS. Na dôvažok, poslednou kvapkou v nútenej správe Investičnej a rozvojovej banky bolo obídenie § 45a zákona o bankách - znovu podotýkam obídenie -, ktorý hovorí o tom, že banka má právo na úhradu majetkovej ujmy zo štátneho rozpočtu. V štátnom rozpočte na rok 1998 sa pripravených 1,3 mld. nepoužilo na úhradu majetkovej ujmy, ale použilo sa inde. Investičná a rozvojová banka nás stála zatiaľ 11 mld. Musím jednoznačne povedať, že tentoraz ani pán guvernér Národnej banky nehovoril pravdu, ak tvrdil, že daňového poplatníka to nestálo ani korunu. Minimálne by som mohla argumentovať tak, že odvod zisku, pokiaľ by tých 11 mld. zostalo v rukách Národnej banky, aby to predstavovalo zisk, by bol znamenal prírastok príjmov štátneho rozpočtu. Samozrejme, mohla by som v argumentácii aj pokračovať. Či sa z nich niečo vráti, pravdaže, dnes je hádankou. O 2 miliardy prednedávnom zvýšila Slovenská poisťovňa základné imanie v Investičnej a rozvojovej banke. Dnes už vieme veľmi dobre, prečo muselo dôjsť k zvýšeniu zákonnej poistky takmer o 100 %. Slovenská poisťovňa si potrebovala pripraviť zdroje a si ich aj skutočne týmto činom pripravila. Len v jednom roku to znamená prírastok zdrojov pre Slovenskú poisťovňu o viac ako 1 miliardu. Táto doslova - tentoraz použijem váš výraz, ktorý ste použili ešte v roku 1994 na adresu vtedajšej vlády - hazardná hra o finančný sektor pokračuje ohlásením zvyšovania základného imania v Slovenskej poisťovni - som rada, že k tomu zatiaľ nedošlo -, ale aj ohlásením toho, že nič by sa nestalo alebo dokonca, že by bolo veľmi prospešné a užitočné, keby došlo k fúzovaniu niektorých finančných inštitúcií. Chcem len podotknúť, že ak spojíte Slovenskú sporiteľňu a VÚB, z ktorých obidve sa podieľajú, okrem IRB, tieto tri sa vlastne podieľajú 90 % na zlých úveroch, chcela by som skutočne vidieť toho mága, ktorý by zo zlých úverov, zo spojení dvoch inštitúcií s takým vysokým podielom ich úverov, zrazu urobil jednu zdravú životaschopnú inštitúciu. Mohla by som prirodzene pokračovať, ale nechcem už zdržiavať a napínať vašu trpezlivosť. Chcela by som len dodať, že vládna moc nielenže nerešpektuje uznesenia Národnej rady, už sme si na to zvykli, hoci je veľmi zlé, ak si zvykáme na takéto veci, ale ukazuje sa, že častokrát vládna moc nerešpektuje ani svoje vlastné uznesenia a mení ich podľa toho, ako je to vhodné. Dotknem sa teraz uznesenia vlády Slovenskej republiky, že pôvodné uznesenie bolo také, aby sa predložila koncepcia privatizácie finančných inštitúcií do 31. 12. 1998 a že toto uznesenie sa do dnešného dňa nesplnilo. Tak neviem celkom pochopiť, na základe čoho potom vznikali všetky tieto úvahy o tom, akým spôsobom sa bude uskutočňovať privatizácia finančných inštitúcií. Vzniká to len ako okamžitý nápad v hlave jednotlivca alebo vychádzate z nejakých podrobných analýz, z nejakých koncepcií? Na záver by som chcela povedať, že štyri roky, ktoré ste mali, ste nevyužili v takom smere, ako by si to bolo slovenské hospodárstvo žiadalo. Je to škoda, pretože tie roky sa už nevrátia. Straty, ktoré z toho vznikli, bude treba kompenzovať a potrvá to dlho. <vocal type="noise"><desc>Hlasy v sále.</desc></vocal> Viete, keby ste to vedeli a chceli urobiť, tú možnosť ste už mali. Chcem však ale na záver povedať, že Strana demokratickej ľavice má veľmi jednoznačné predstavy, ako bude postupovať, aby sa podstatne zlepšila situácia v podnikateľskej sfére, a to vo finančných aj nefinančných organizáciách. Presadíme kroky, ktoré určite nie ľahko, určite nie z večera do rána, ale napravia vzniknutú situáciu. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u1436" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1436.p1">Ďakujem. Nech sa páči, pán podpredseda vlády.</seg>
            </u>
            <u xml:id="ParlaMint-SK_1998-06-30-t1m49.u1437" who="#SergejKozlík.1950" ana="#regular">
               <seg xml:id="ParlaMint-SK_1998-06-30-t1m49.u1437.p1">Vážený pán predsedajúci, vážená Národná rada, vážení kolegovia, chcel by som láskavo, láskavým tónom reagovať na vystúpenie pani poslankyne. V prvom rade viac reagovala na konkrétne problémy vývoja ekonomiky, než možno na celkový rámec vývoja ekonomiky, pretože programové vyhlásenie vlády, samozrejme, zadávalo nejaký makroekonomický rámec, ktorý sa potom rozkladal do konkrétnych hospodárskych krokov. Takže skôr mi trošku chýbal pohľad na celkový vývoj ekonomiky. Ale v prvom rade, na čo by som chcel reagovať, je, pani poslankyňa, že účelovo skresľujete históriu a zámerne ste zamlčali niektoré aktuálne údaje. Keď mám pripomenúť históriu, ekonomický rast v roku 1994, tak sa vykázal už v prvom štvrťroku 1994, keď bola pri moci ešte vláda Vladimíra Mečiara, ktorá odišla v marci. To naznačuje, že ekonomický rast bol naštartovaný v roku 1993, to zastavenie poklesu. Viem dobre, koľko hodín roboty, koľko hodín úvah sme strávili nad tým, ako prekonať stagnáciu, akým spôsobom založiť rozvojové trendy Slovenskej republiky, ktoré sa premietali, podotýkam, už od prvých mesiacov roka 1994. A dobre sa pamätám - vy ste ešte vtedy neboli poslankyňou -, aký výsmech stihol v tomto parlamente štátny rozpočet na rok 1994, keď ho vláda predkladala s predpokladom nulového ekonomického rastu. To je len na oživenie pamäti. Pokiaľ ide o výdavky v roku 1994, tak to bola práve dnešná opozícia alebo vtedajšia vládna garnitúra, ktorá nastúpila do rozbehnutého vlaku jednými dverami - už som to spomínal - a druhými dverami po voľbách v septembri 1994 z neho vybehla. Takže sme pokračovali ďalej a opäť chcem povedať, že už od druhého polroku 1994 sme strávili nemálo hodín úvahami o tom, ako naštartovať strednodobý ekonomický rast, kam ho smerovať, ako riešiť problémy infraštruktúry vrátane diskusií s centrálnou bankou, od guvernéra počnúc cez viaceré osobnosti centrálnej banky. Druhý polrok 1994 sme venovali skutočne serióznym úvahám, ako naštartovať a udržať strednodobý ekonomický rast. <vocal type="noise"><desc>Hlasy z pléna.</desc></vocal> Na to ste nemali čas, neviem, čomu ste sa v tom čase venovali. Takže štyri roky vlády znamenali potvrdenie úvah, ktoré sme koncom roku 1994 - samozrejme, najmä pri zakladaní programového vyhlásenia vlády - už mali premyslené na viaczdrojové financovanie, premyslené úvahy o tom, ako jednotlivé finančné okruhy budú fungovať, ako uzatvorené samonosné finančné okruhy bez ohľadu na to, či ide o telekomunikačné systémy, energetické systémy, diaľničné systémy a ďalšie infraštrukturálne systémy. Je jasné, že počas štyroch rokov sa vynáral rad konkrétnych problémov, z ktorých na mnohé ste správne vo svojom vystúpení poukázali. Ale treba povedať, že aj vláda reagovala na mnohé tie problémy či operatívnymi, či systémovými opatreniami. A mnohé z nich sú rozporuplné. Ak ste kritizovali na jednej strane to, že sa tu nejakým spôsobom vyvíjala platobná neschopnosť a medzipodniková zadlženosť, tými istými ústami ste kritizovali exekučný zákon, zákon o bankrotoch a niektoré ďalšie, alebo nariadenie o mzdovej regulácii, trhové poriadky, neviem, certifikačné opatrenia. Všetko to boli, samozrejme, zásahy do hospodárskeho systému, ktoré sú nové, ktoré musí systém vstrebať, na ktoré si musia zvyknúť podnikatelia a štátna správa, ale jednoducho bolo ich potrebné prijať a spoločnosť sa musí s nimi naučiť žiť. Tam, kde sme sa nedohodli s podnikateľmi, trebárs v rozumnom vývoji miezd, tak sme museli zasiahnuť do vývoja aj nariadením vlády o mzdovej regulácii. A myslím si, že rok 1998 naznačuje, že sa toto nariadenie neminulo účinku, hoci aj my uznávame, že je kostrbaté, a keď sa ukáže pozitívny vývoj, veľmi radi od tohto nariadenia odídeme. Čo sa týka hospodárskych výsledkov, je pravda, že bol pokles tvorby hospodárskeho výsledku v rokoch 1996, 1997 kulminoval najmä v dôsledku reštriktívnych opatrení, prudkého nárastu ceny peňazí, rastom finančných nákladov, ale prvý kvartál roku 1998 už naznačuje isté preklenutie, rast hospodárskeho výsledku o 30 % v porovnaní s rokom 1997, z toho v bankovníctve 6,3-násobok rastu hospodárskeho výsledku, v nefinančnej sfére 10-percentný rast tvorby zisku. Rastú aj straty, ale treba povedať A aj B, aj tvorba zisku. Na druhej strane organizácie, ktoré neprekonali problémy svojho rozvoja, sa dostávajú do straty a je dôležité, aby ozdravné opatrenia, najmä fungovanie zákona o bankrote, exekučný zákon a ďalšie finančné nástroje dokázali eliminovať takéto nefungujúce podniky. Čo sa týka medzipodnikovej zadlženosti a vôbec týchto problémov, je možné si všimnúť aj iné údaje, to znamená vývoj primárnej, prvotnej a druhotnej platobnej neschopnosti, kde konjunkturálne prieskumy naznačujú, že došlo počas ostatných dvoch rokov k výraznému poklesu prvotnej a druhotnej platobnej neschopnosti, to znamená, že vývoj medzipodnikovej zadlženosti sa nevyvíjal takým tempom ako rast hrubého domáceho produktu v bežných cenách, to znamená, že popri problémoch, ktoré nesporne existujú, boli aj určité pozitívne tendencie. Projekt výstavby diaľnic. Povedal som, že budem reagovať. Je pravdou, mali sme predstavu, že strojárske firmy sa dodávkami strojov výraznejšie zapoja do výstavby diaľnic, ale faktom je, že toto už nastáva, že si treba uvedomiť, že diaľnice boli štartované v roku 1996, naplno sa rozvinuli v roku 1997 a reakcia strojárstva prichádza prirodzene asi neskôr. Na výstave v Nitre som už videl veľmi kvalitné ťažké cestné stroje, ktoré sa presadili, ktoré naše stavebné firmy idú odoberať prostredníctvom akvizícií, prostredníctvom rozvoja tejto výroby. Určite v ďalšom strednodobom horizonte sa slovenské strojárske firmy výraznejšie presadia svojimi dodávkami vo výstavbe diaľnic. Zázraky sa ani v tejto oblasti nedejú za jeden rok. Obchodná platobná bilancia. Áno, sú tam problémy a, samozrejme, nástrojmi na podporu exportu i ochranu trhu je určitý náznak zlepšenia, keď v 1. kvartáli 1998 sa rast exportu blíži k 11 % oproti 6 % rastu trebárs v roku 1997. Čo sa týka zahraničného kapitálu, plne s vami súhlasím, pani poslankyňa, že nie je vykúpením pre tento štát využitie tzv. zručnosti slovenskej pracovnej sily alebo nízkych miezd. Druhá vec je, že zahraničný kapitál, zas ste nespomenuli iné firmy ako Volkswagen, ktorý si už zadáva na vysokých školách konkrétne výskumné akcie, konkrétne zadania na riešenie problémov, ktoré už nadväzujú na rozvoj vedy, techniky, s firmou Motorola takisto pripravené zmluvy by mali predznamenať aj presun výskumných kapacít na Slovensko súbežne s rozvojom alebo oživením elektrotechnickej výroby. Samozrejme, aj slovenská cesta privatizácie zabezpečuje nielen rozvoj kapacít či v chemickom, strojárskom, hutníckom priemysle, ale zachováva aj kapacity vedy, výskumu, kde v ďalšom strednodobom období zakladáme a predpokladáme výraznejšiu zdrojovú a personálnu orientáciu týmto smerom. Čo sa týka vývozu kapitálu, predsa máme na Slovensku predimenzované kapacity stavebníctva, stavebných hmôt, potravinárskeho priemyslu, chemického priemyslu. Znamená to, že nie je možné jednostranne negatívne hodnotiť, že v podkapitalizovanej ekonomike si dovolíme vyvážať kapitál. Treba ho vyvážať a chemické i stavebné firmy, ktoré sa zapojili do vývozu kapitálu, ho veľmi efektívne realizujú na zahraničných trhoch a otvárajú si vlastne trhy pre kapacity, ktoré by na Slovensku vzhľadom na ohraničenosť trhu neboli využité. Čo sa týka reštrukturalizácie bánk, opäť ste použili údaje, ktoré sa vám hodia, teda v prvom kvartáli, a nie údaje trebárs za celý rok 1997, keď došlo k výraznému zlepšeniu pozície bánk. Na druhej strane je pravdou a nepopieram, že prvý kvartál naznačuje určitú zmenu, samozrejme, ale v reakcii na isté opatrenia centrálnej banky to znamená pritvrdenie celého systému. Podobná situácia je napríklad aj v Českej republike, kde v dôsledku opatrení centrálnej banky došlo k sprísneniu vlastne vykazovania parametrov jednotlivých komerčných bánk. A má tu za ušami svoje aj centrálna banka, pretože ak 6,3-násobne vzrástli zisky komerčných bánk, je namieste otázka aj pre centrálnu banku, a je to zrejmé, že skutočne doslovne sa tu "pakujú" banky alebo pobočky bánk so zahraničnou účasťou, ktoré sú v podstate utlmené z hľadiska úverových činností a profitujú len na určitých situáciách, ktoré na slovenskom peňažnom trhu existujú a v podstate zneužívajú určitú situáciu na peňažnom trhu. Tu je nositeľom opatrení predovšetkým centrálna banka, ktorá má na to konkrétne nástroje. Čo sa týka majetkovej ujmy, ktorú ste spomínali, je pravdou, že záväzok štátu platí, ale vždy vo výške, ktorá je určená štátnym rozpočtom. Pokiaľ rozhodnutie Národnej rady bolo, že v roku 1998 sa táto ujma uhrádzať nebude, tak sa nebude. Druhá vec je, že tento záväzok sa nestratil. Čo sa týka celkového hodnotenia, my sme nikdy neskrývali, pokiaľ sme povedali, a znovu zacitujem tie závery alebo ich nebudem citovať, ale jednoducho si treba uvedomiť, že ak Svetová banka, Medzinárodný menový fond, autority Európskej únie hodnotia ekonomickú sociálnu situáciu Slovenskej republiky v globále, tak ju hodnotia veľmi vysoko a hodnotia ju v pozícii, v rovine, že Slovenská republika plní trebárs predpoklady na vstup do Európskej únie, pokiaľ ide o ekonomickú a sociálnu situáciu. A my nikdy nepovieme, aj v telezii som vždy povedal "ale". To "ale" znamená, že je tu množstvo štrukturálnych problémov, množstvo transformačných problémov, množstvo problémov viazaných na ekonomickú nerovnováhu a jednoducho sa nimi treba zapodievať tak, ako sme sa nimi zaoberali počas uplynulých štyroch rokov. Ale nezvratne sa do histórie zapíše to, čo povedala napríklad Svetová banka alebo Medzinárodný menový fond, že slovenské orgány môžu byť hrdé na dôležité hospodárske výsledky od samostatnosti vrátane rýchleho rastu a relatívne nízkej inflácie. Vážené dámy, páni, toto vojde do histórie. Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1438" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1438.p1">Ďakujem pánu podpredsedovi. Pán poslanec Baránik má len oznam.</seg>
            </u>
            <u xml:id="ParlaMint-SK_1998-06-30-t1m49.u1439" who="#MichalBaránik.1928" ana="#regular">
               <seg xml:id="ParlaMint-SK_1998-06-30-t1m49.u1439.p1">Vážené kolegyne, kolegovia, zvolávam výbor pre financie, rozpočet a menu o 17.30 hodine na prerokovanie tlače 1040. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1440" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1440.p1">Nech sa páči, pán minister.</seg>
            </u>
            <u xml:id="ParlaMint-SK_1998-06-30-t1m49.u1441" who="#VojtechTkáč.1949" ana="#regular">
               <seg xml:id="ParlaMint-SK_1998-06-30-t1m49.u1441.p1">Vážená Národná rada, nie som si istý, či nebudem musieť so SDĽ robiť po voľbách koalíciu, takže budem tiež láskavý v tejto situácii a nebudem hovoriť všetko, čo si myslím. Chcel by som v tejto súvislosti povedať niektoré fakty, pretože buď pani poslankyňa nevie, čo dnes hovorí, alebo nevie, čo riadila v roku 1994. Povedali ste takúto vetu, písal som si to tiež na ľavú stranu, ako povedal pán Weiss, že sme zahli papier a na ľavú stranu sme písali niektoré veci o zahraničnej politike. Mimochodom, je mi ľúto, asi išiel nakrúcať televízny silvestrovský program, lebo minule som ho na Silvestra videl v televízii. A tiež naňho som chcel reagovať, pretože to je taká politika ako jogurt Danone. Je to bez tuku, žltobiele a je to zakysnuté. Pozitívne výsledky, povedali ste, čo ste nám nechali po vašej vláde, tak vám poviem, čo ste nechali v Národnej poisťovni - po novom už v Sociálnej poisťovni, od 1. novembra bol zákon -, deficit v dôchodkovom fonde 1,25 mld. Sk ste nechali, pretože ste neplatili do tohto fondu zo štátneho rozpočtu, tak ako vám kázal zákon. Potom vo vašom militantnom "plátku" pán poslanec Kováč mal raz taký článok, v ktorom napadol vládu, túto vládu, že je to zlodejská vláda, lebo neplatí. Ale táto vláda platila presne podľa zákona. Vy ste neplatili podľa zákona a 60 mil. Sk, pani poslankyňa, sú penále, ktoré sa platili cez VÚB aj Poštovej banke, a o ktoré ste obrali našich dôchodcov za to, že sa neplatili povinné platby do Fondu dôchodkového zabezpečenia. Toto je jeden problém, ktorý sme od vás prebrali. Nesplnili ste 54 % generálnej dohody na rok 1994. Bolo to vyhodnotené zo strany odborárov, v závere vašej vlády ste tiež už nevyjednávali. A keď pán Weiss pred chvíľou povedal, že si vie predstaviť nástup novej vlády, nových demokratických slobodných síl, tak by som len chcel pripomenúť, že už také sily boli pri vláde vtedy, keď ste tak vychvaľovali tých prvých deväť mesiacov a skončilo sa to tak, že pani štátna tajomníčka za SDĽ si písala listy s pánom ministrom za KDH. Vôbec nekomunikovali a korešpondovali prostredníctvom listov. V tejto súvislosti ste začali hovoriť o Svetovej banke. Spomínam si na jednu príhodu - pretože Svetovú banku prijímam 20. júla, to je v pondelok o 10.00 hodine - a spomínam si na jeden taký deň, teraz by som musel nájsť v diári dátum, keď ste večer v Pressclube vystúpili, že ak Mečiar vyhrá voľby, tak sem nepríde zahraničný kapitál a zahraničné inštitúcie nás budú ignorovať. To ste povedali v Pressclube. Stalo sa to ráno v ten istý deň, keď pán Brocka mal vedenie a s pánom Rusiňákom neprijali misiu Svetovej banky. Presne v ten istý deň ráno sa to stalo. Osobne som cestoval vtedy do Vranova v rámci opozície. Tak to sa stalo v ten istý deň ráno, keď pani Schmögnerová toto oznámila. V tejto súvislosti by som chcel uviesť, že vo vzťahu k Svetovej banke ako mimoriadne závažnej inštitúcii máme vynikajúcu spoluprácu, že ste nedočerpali alebo neprečerpali vôbec grant od japonskej vlády v roku 1994 a že ste lživo uviedli do programového vyhlásenia vlády, už sa opakujem zo včera, že za rok 1993 až do marca 1994 sa zastavila sociálna transformácia. Pritom bol ten istý podpredseda vlády aj za vás, aj za nás, ktorý nás riadil a zodpovedal za sociálnu transformáciu. Toto ste napísali do textu, takže toto sme zdedili. Jeden nepodarený návrh zákona o doplnkovom pripoistení ste už mali v parlamente, museli sme ho potom sťahovať a museli sme ho potom urobiť znovu. Ani reformné kroky, ktoré boli rozbehnuté, sa neuskutočnili. A vo vzťahu k verejnoprávnym inštitúciám ste - aby som tiež nekritizoval vašou metódou - postavili múdry zákon o Sociálnej poisťovni. Okrem dlžoby ste ale nechali rozhasené fondy v Národnej poisťovni a súboj medzi generálnym riaditeľstvom a vedením jednotlivých fondov. Čo SDĽ vyprodukovala v tom čase, bol zaujímavý model, aby Národná poisťovňa vyrábala mopedy. Toto bol projekt, ktorý vaši funkcionári v Národnej poisťovni nechali a bolo to tam pripravené z prostriedkov poistencov, čiže inštitúcia základného dôchodkového a nemocenského poistenia mala pripravenú výrobu mopedov. Teraz neviem, ako ste to mysleli raz vo výbore, keď ste ma kritizovali, prečo nejdeme v sociálnom a dôchodkovom zabezpečení čílskou cestou. Včera som dostatočne vysvetľoval, že sa tu chystá sociálna lúpež tisícročia, nie storočia, keď chcete znova alebo niekto chce, nie vy, pardon, ale sú tu sily, ktoré to už majú na papieri a chcú vyrabovať Sociálnu poisťovňu, ktorá má dnes 90 mld. Sk, a chcete zaviesť čílsku cestu súkromných fondov s rozdelením vlastníctva do týchto fondov tak, aby občan lietal medzi fondmi v základnom systéme. Je to v programe Slovenskej demokratickej koalície. Vážení, to je nebezpečnejšia hra, ako je hra o plyn, energiu a o veci, ktoré budete dnes alebo ďalej riešiť v návrhu na uskutočnenie referenda. Ja byť v SDĽ, tak maximálne kričím v tejto oblasti. V tejto súvislosti by som ešte chcel uviesť, že je tu jedna vec, a to je nenávisť, žlč a zloba, a potom jedna vec sú fakty, pokoj a racionálny prístup k plneniu úloh, ale aj racionálne strávenie toho, že sa do opozície nešlo. A keď mi pán Weiss vykladal, akí sme nedemokratickí, tak by som sa ho chcel spýtať - škoda, že odišiel nakrúcať televízny Silvester -, aký on bol demokrat, keď v marci vystúpil na tribúnu zase ako Danone. Povedal pánu Mečiarovi, aby odstúpil, a potom o niekoľko týždňov mu pán Kanis vykričal v Krokoch, že to nemal odsúhlasené ani v straníckom orgáne. Tak akú stranícku disciplínu a subordináciu straníckeho kolektívneho rozhodovania má alebo mala Strana demokratickej ľavice v tomto období? Vraciam sa k prvej vete, že by bolo zaujímavé diskutovať o týchto veciach, ale bez systému Danone, a teším sa na diskusiu so slušnými a múdrymi ľuďmi zo Strany demokratickej ľavice. Ďakujem vám za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1442" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1442.p1">Ďakujem. Nech sa páči, pán Ftáčnik. Ešte predtým pán minister. <vocal type="noise"><desc>Hlasy a šum v sále.</desc></vocal> Pokoj, vážení. Nech sa páči, pán minister.</seg>
            </u>
            <u xml:id="ParlaMint-SK_1998-06-30-t1m49.u1443" who="#MiroslavMaxon.1951" ana="#regular">
               <seg xml:id="ParlaMint-SK_1998-06-30-t1m49.u1443.p1">Vážené dámy, vážení páni, sedím tu druhý deň a pozorne počúvam. Myslím si, že treba rešpektovať to, že nie je potrebné na každú reakciu od člena vlády reagovať. Ešte raz upozorňujem, sedím tu druhý deň bez toho, aby som vystúpil a chcel by som sa k niektorým veciam vyjadriť. Predovšetkým mi dovoľte povedať, že ma veľmi mrzí celkový priebeh prerokúvania tohto dokumentu, a dovoľte mi aj niektoré veci skritizovať. V prvom rade by som chcel skritizovať pána poslanca Fica, ktorého si, mimochodom, pre mnohé jeho profesionálne schopnosti veľmi vážim, ale je maximálne nekorektné, keď pred hodinou vyzýva, aby sem prišli všetci členovia vlády a o chvíľu na to sám odíde. A dovoľte mi ešte jednu poznámku, pokiaľ ide o pána poslanca Fica. Pätnásť alebo bezmála šestnásť rokov som bol v komunite družstevníkov, takže sa ohradzujem voči tomu, čo tu povedal, že nie sme na žiadnej družstevnej schôdzi. Môžem vás ubezpečiť, že tých 16,5 roka sa družstevníci, s ktorými som žil, pracoval, mnohokrát správali kultivovanejšie, rozumnejšie a vyspelejšie, ako sa správajú mnohí v parlamente. <kinesic type="applause"><desc>Potlesk.</desc></kinesic> Pán poslanec Mikloško, ak máte detskú izbu, ak ste teda mali detskú izbu, tak by som sa zamyslel nad tým, čo ste žartom povedali pánu podpredsedovi Húskovi a išiel by som sa mu za to ospravedlniť. Povedali ste to asi pred dva a pol hodinou. Ak by ste to povedali mne, zobral by som to tak, že som mladší a máte na to isté právo. Ale zvážte, nie všetko, čo sa povie žartom, sa dá za žart v tejto snemovni pokladať. Vážené dámy a páni, chcel by som pani poslankyni Schmögnerovej poďakovať za poctu, ktorú som od nej získal tým, že vyhlásila, že je to po prvýkrát, čo sa ukazuje, že minister financií nie je znalý zákona. Pani poslankyňa Schmögnerová, chcem vás ubezpečiť, že som znalý zákona a súčasne vás chcem upozorniť, že vo vašom vystúpení ste najmenej trikrát prezentovali, že vy nepoznáte zákon. Sme na pôde snemovne, napríklad povedali ste, že podľa zákona 192 § 4 ods. 2 má prejsť - nie, vy ste povedali, mám to poznačené, mali by sme sa vyjadrovať podľa možnosti presne - prevod všetkých strategických podnikov má prejsť na rezorty. Tak prevod strategických podnikov nemá prejsť na rezorty, má dôjsť len k prevodu výkonu právnických práv zmluvou. To je po prvé. A po druhé, pani poslankyňa Schmögnerová, nie všetkých strategických podnikov. Tie, ktoré sú explicitne uvedené v § 3. Tie, ktoré sú v § 3 uvedené plus tie dve skupiny, ktoré boli. Nechcem byť perfekcionalista, ale myslím si, že pokiaľ sa o týchto veciach hovorí, tak by sa malo hovoriť do dôsledku a správne. Chcel by som ešte povedať niekoľko poznámok, dámy a páni. Osobne som presvedčený, že hodnotíme výsledky, hodnotíme plnenie programového vyhlásenia vlády, za ktorým sú výsledky, ale nemali by sme zabudnúť na to, že 653 alebo 654 mld. hrubého domáceho produktu v roku 1997 nevytvorila vláda Slovenskej republiky. Tých 653 alebo 653,9 mld. hrubého domáceho produktu vytvorili ľudia práce, vytvorili manažéri na strednom stupni riadenia, vytvorili štátne orgány, vytvorila vláda a vytvoril aj parlament. Pokiaľ robíme odpočet, tak by sme sa mali spravodlivo podeliť o to, kto má akú zásluhu na tom a aké podmienky na to, že sa hrubý domáci produkt v objeme 653,9 mld. v roku 1997 vytvoril. Niekoľko poznámok aj k tomu, čo odznelo včera. Nemám výhrady voči tomu, ak sa to bude realizovať - diskutovalo sa o raste nominálnych miezd, diskutovalo sa o raste reálnych miezd, dokonca sa spomenuli aj údaje za 1. štvrťrok tohto roku. Samozrejme, je možné, aby vzrástli mzdy o 100 %, ale potom treba povedať, ako sa bude vyvíjať stabilita meny vo vzťahu k devalvácii, aká bude inflácia. Myslím si, že sa dá veľmi lacno sľúbiť a povedať, že mzdy vzrastú o 100 %, ale treba aj povedať, či o ten 100-percentný nárast si bude môcť občan kúpiť aspoň polovičku toho, čo si môže kúpiť dnes. Ak mi dovolíte, nechcem vás zaťažovať číslami, ale sú to štatisticky verifikované údaje, ktoré nemôže nikto spochybniť a týchto pár čísel musím povedať. Podiel schodku na hrubom domácom produkte sa dodržal, pani poslankyňa Schmögnerová, v stanovených rámcoch programového vyhlásenia. Len na jasnejšiu ilustráciu, podiel schodku hrubého domáceho produktu sa znížil z 3,5 % v roku 1994 na 1,8 % v roku 1997, pričom, samozrejme, štatisticky nehodnotím rok 1995, ktorý bol z hľadiska rozpočtového hospodárenia najoptimálnejší a bol teda prebytok 0,8 % vo vzťahu k hrubému domácemu produktu. Aj v diskusii niekoľkokrát boli kritizované záväzky z prijatých úverov, ktoré sa stali, samozrejme, súčasťou štátneho dlhu, podobne ako deficit štátneho rozpočtu. Štátny dlh, áno, je pravda, vzrástol z roku 1994 zo 105,9 alebo 106 mld. na 135 mld. v roku 1997. Napriek tomu pomer štátneho dlhu k hrubému domácemu produktu sa držal v prijateľných hodnotách. Ak v roku 1994 predstavoval 24 %, klesol v roku 1997 na 20,7 %. Pokiaľ sa hovorilo o verejnom dlhu, teda štátneho dlhu vrátane dlhu obcí, štátnych fondov a poistných fondov, ku koncu roku predstavoval 24 % z HDP, pričom v roku 1994 predstavoval 24,6 % z HDP. Ešte uvediem niekoľko čísel, čo sa týka daňového zaťaženia subjektov. Jednoznačne možno povedať, že v tomto smere sa programové vyhlásenie splnilo, pretože daňové zaťaženie subjektov sa nezvýšilo, ani v budúcnosti sa neuvažuje nad jeho zvýšením. Daňové zaťaženie miezd počítané ako podiel dane zo závislej činnosti na objeme vyplatených miezd sa znížilo z 9,6 % v roku 1995 na 8,7 % v roku 1997. A dovolím si uviesť ešte jeden veľmi dôležitý údaj. Znížilo sa aj daňové zaťaženie peňažných príjmov domácností všetkými daňami, t. j. z 35,9 % v roku 1995 na 29,8 % v roku 1997. Neviem, čo ste mali na mysli, pani poslankyňa, v oblasti dane z príjmov, pretože dynamika legislatívnych zmien bola veľmi veľká. Jedine, čo nebolo celkom v kontexte so zámermi vlády Slovenskej republiky v oblasti legislatívy, bola milionárska daň. Milionárska daň sa prijala na základe poslaneckej iniciatívy, teda nie je súčasťou vládnej koncepcie. Pokiaľ sme diskutovali a kritizovali ste oblasť dane z príjmu právnických osôb, mohol by som vymenovať všetky dôvody, prečo vývoj dane z príjmov je taký, aký je. Dôvody sa dajú rozdeliť do troch skupín. Jedna skupina je veľká dynamika legislatívnych zmien, predovšetkým týkajúcich sa výnosu tejto dane, čo potom súvisí s tou druhou oblasťou, a to je oblasť investovania podnikov. Tretia oblasť je tá, ktorá sa veľmi často spomína a diskutuje sa o nej, je to daňová disciplína subjektov, ktoré sú platcami tejto dane. Včera som poskytol všetkým médiám, ktoré sa zúčastnili na tlačovej besede na ministerstve financií, presný prehľad poklesu výnosu dane z príjmu pri rozhodujúcich podnikoch. Nakoniec tieto údaje boli zverejnené aj v odbornej tlači v predchádzajúcom období. Na základe sumáru týchto podnikov je jasné, čo sú dôvody tohto zníženia. Pokiaľ sa diskutovalo alebo pokiaľ bola pripomienka k DMD Holding, myslím si, že výbor pre financie, rozpočet a menu ešte na základe mojej iniciatívy dostal alebo mal dostať komplexnú informáciu, a myslím si, že táto informácia o činnosti DMD Holding bola prerokovaná v tomto výbore. Samozrejme, nemôžem povedať - lebo to nie je celkom oblasť, ktorej sa venujem -, či sa naplnili všetky predstavy tohto zoskupenia, ale myslím si, že táto skupina okolo DMD Holding zohrala pozitívnu úlohu pri reštrukturalizácii, stabilizácii a v niektorých prípadoch záchrane predovšetkým strojárskych podnikov, kde je DMD akcionárom. Nakoniec sa to analogicky týka aj Závodov ťažkého strojárstva v Dubnici. Už som novinársku verejnosť o tom informoval, ale dovoľte mi, aby som pripomenul aj ctenému parlamentu skutočnosť, že revitalizačná komisia pod mojím vedením nielenže zasadá, zasadala - myslím si, päťkrát -, ale aj schválila 16 projektov. Na týchto 16 verdiktov sa pripravuje písomné rozhodnutie a tieto podniky budú plynulo zaradené do procesu revitalizácie. Očakávame, že v krátkom období budú nasledovať ďalšie podniky. Chcel by som, aby nastala istá väčšia diverzifikácia podľa odvetví, aby z každého odvetvia predkladali projekty príslušní rezortní ministri. Korektne treba priznať, že z toho veľkého počtu, o ktorom sa hovorilo, že je 1 200 projektov, nakoniec základné kritériá spĺňalo 200 a z tých 200, aj to treba objektívne povedať, sme mohli prerokovať a schváliť v revitalizačnej komisii 16. Mnohé z projektov, ktoré majú reálnu šancu, aby prešli v revitalizačnej komisii, boli vrátané na dopracovanie. To, že sa schválilo 16 projektov, nie je len prezentácia, že s tými všetkými boľačkami, ktoré zákon má, predsa v reálnej, hospodárskej a ekonomickej praxi fungovali, ale je to aj príspevok k tomu, aby naozaj k ozdraveniu týchto firiem došlo. Myslím si, že neprezradím žiadne tajomstvo, keď poviem, že rozhodujúcou mierou sa na revitalizácii bude podieľať Všeobecná úverová banka a prostredníctvom ministerstva financií a Národnej banky Slovenska predovšetkým štátny peňažný ústav - Konsolidačná banka. Vidím, že prišiel pán kolega Vaškovič. Včera s novinármi sme veľmi kriticky rozoberali kapitálový trh na Slovensku. Myslím si, že obrazom úrovne kapitálového trhu na Slovensku sú aj účastníci kapitálového trhu. Myslím si, že sa korektne zhodneme v tom, že akokoľvek by bola perfekcionistická legislatíva, tak treba dlhodobo budovať ešte profesionálne, ale aj etické vlastnosti účastníkov kapitálového trhu. Myslím si, že je to cesta, ktorá stojí pred nami, a nemyslím si, že bola nastúpená celkom najhoršie. Objektívne treba povedať, že významnou mierou negatívne ovplyvnila kapitálový trh skutočnosť, ktorá sa udiala s investičnými fondmi, ktoré sa v rozpore so zákonom pretransformovali na akciové spoločnosti. Dnes ministerstvo financií aj minister financií ako štatutárny zástupca tohto úradu stojí, teda všetci stojíme pred problémom čo s týmito akciovými spoločnosťami. Ak by sme im dali povolenie obchodovať s akciami, čo si myslím, že treba naozaj veľmi dôkladne zvážiť, tak by sme vlastne potvrdili, že súhlasíme s tým, že sa pretransformovali nie v súlade s legislatívou. Na druhej strane objektívne musíme priznať, že sa tými akciami jednoducho na kapitálovom trhu neobchoduje, lebo sa nemôže, ale prevody týchto akcií naďalej prebiehajú, no mimo kapitálového trhu. A myslím si, že toto významným spôsobom ovplyvnilo situáciu. Mohli by sme diskutovať o tom, čo vlastne teraz ministerstvo financií v tomto smere robí. Mám na mysli investičné fondy. Či sa ministerstvo financií tvári, že ochraňuje drobných akcionárov, ktorí nakoniec už o svoj majetok prišli, alebo či spraví reálne kroky v tom, aby dalo súhlas na obchodovanie s týmito akciami. Určite všetci uznáte, že to nie je len ekonomické rozhodnutie, je to rozhodnutie aj politické. Myslím si, že náš kapitálový trh ani neutrpí, ani nenastane nejaká osobitná dynamika, keď počkáme s týmto rozhodnutím po voľbách. Myslím si, že pán podpredseda vlády upozornil na to, že naozaj sa každý rok optimalizuje podiel výnosových daní vo vzťahu k mestám a obciam. Na druhej strane korektne sme priznali, že obce nemajú optimálny objem prostriedkov na výkon samosprávnych činností a iného poslania, ktoré obce majú. Ale treba objektívne povedať aj to, že rozhodne sú na tom lepšie, ako je na tom štátny rozpočet. Ak by ste dovolili, hovoril som niekoľko čísel, ešte predsa len pár uvediem. Objem výdavkov systému zdravotného poistenia v roku 1994 predstavoval spolu sumu 19,3 mld. korún, 26,7 mld. to bolo v roku 1995, 36,2 mld. v roku 1996 a 40 mld. v roku 1997. Okrem toho si myslím a nikto mi nevyvráti môj názor, že štát je len jedným z účastníkov zdravotnej starostlivosti a poistné hradené štátom predstavuje iba čiastočný, a nie rozhodujúci vstup do systému povinného zdravotného poistenia. Tieto čísla som uviedol predovšetkým preto, aby sme si uvedomili dynamiku rastu týchto výdavkov a, vážené dámy a páni, porovnajme to s dynamikou rastu výdavkov ktoréhokoľvek odvetvia. Myslím si, že keď toto porovnanie spravíme, tak naozaj nemožno konštatovať, že zásadný problém zdravotníctva Slovenskej republiky je v jeho zdrojových možnostiach. Mne, samozrejme, neprislúcha hodnotiť zahraničnú politiku. Ale pán poslanec Weiss spomenul celkovú slovenskú izoláciu. Tá izolácia bola prezentovaná aj prostredníctvom niektorých ekonomických bariér. Vážené dámy a páni, počas výkonu mojej funkcie som sa ani raz nestretol so zahraničným partnerom, ktorý by mal zásadnejšie výhrady voči našej spolupráci a môžem vám naozaj zodpovedne povedať, že so všetkými zahraničnými partnermi, o spoluprácu ktorých mala Slovenská republika prezentovaná ministerstvom financií záujem, sme sa dohodli. Chcel by som to prezentovať aj na celkom aktuálnej veci, ktorá sa udiala. Dnes počas obedňajšej prestávky som sa ako svedok zúčastnil pri podpise úverovej zmluvy s Kreditanstahl für Wiederaufbau. Využili sme obedňajšiu prestávku na to, aby sa táto zmluva podpísala v slávnostnej atmosfére. Približne 1 mld. Sk pôjde na podporu malého a stredného podnikania. A môžem vám povedať, že nemeckí partneri oblasť malého a stredného podnikania na Slovensku majú veľmi dobre zmapovanú. Definovali nám úzke miesta v tejto činnosti, ale veľmi pozitívne sa vyjadrili vo vzťahu k iným tranzitívnym krajinám aj čo sa týka stavu, ktorý nám vytýkate, že sa veľmi a veľakrát zanedbával. Dovolil som si teda reagovať niektorými číslami, niektorými faktami a niektorými úvahami na to, čo sa tu prezentovalo. Prirodzene, môžeme viesť ešte diskusiu o tom vážnom probléme, ktorý prezentovali viacerí, a to je úroková sadzba, ktorá v tomto období na slovenskom peňažnom trhu predovšetkým v oblasti podnikateľských úverov je. Súhlasím s tými, ktorí zastávajú názor, že sú mechanizmy na to, aby vláda aj svojou fiškálnou politikou, aj inými nástrojmi dokázala ovplyvňovať vývoj úrokových sadzieb. Je to ale záležitosť, ktorú možno ovplyvňovať. Dá sa, dámy a páni, spraviť aj administratívne riešenie, ale administratívne riešenie prináša mnohé riziká. Myslím si, že bolo správne, keď sme sa vybrali cestou trhových mechanizmov. A som presvedčený, že aj v tomto období sa nám naďalej bude dariť znižovať úrokové sadzby predovšetkým podnikateľských úverov. Nerád by som sa vyjadroval k celej diskusii ako politik, ale predsa na záver možno jednu myšlienku alebo jednu vetu. Nebudem hovoriť len za seba, budem hovoriť aj za viacerých členov vlády. Vážené dámy a páni, myslím si, že väčšina členov vlády nemá problém, že by chcela vládnuť a už vôbec si nemyslím, že byť vo vláde znamená mať moc. Osobne som presvedčený, že vládnuť je veľmi ťažké. Vládnuť je veľmi ťažké, pokiaľ sa realizuje aj v dlhšom časovom úseku, to znamená počas celého volebného obdobia. Verte mi, keď to hovorím, tak viem, prečo to hovorím. Sedel som aj v poslaneckých laviciach a teraz v tomto období som členom vlády. Rozhodujúca časť mojich kolegov nie je postihnutá syndrómom moci, rozhodujúca časť mojich kolegov, a týka sa to aj mňa. Bola tu otázka, čo budeme robiť, ak nebudeme pri moci. Podotýkam ešte raz, nemyslím si, že vládnuť znamená mať moc. Medzi tým vidím veľmi veľký rozdiel, ale môžem vám zodpovedne povedať, pokiaľ nebudeme vládnuť a pokiaľ ani ja nebudem vo vláde, tak nebudem z toho robiť žiadnu tragédiu a budem sa živiť poctivou prácou tak, ako som sa živil doteraz. Musím, bohužiaľ, konštatovať, že sa to netýka niektorých z tých, ktorí nás kritizovali, že sa v predchádzajúcom období živili poctivou prácou. Ďakujem pekne za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1444" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1444.p1">Ďakujem. Nech sa páči, pani Schmögnerová sa hlási s faktickou poznámkou.</seg>
            </u>
            <u xml:id="ParlaMint-SK_1998-06-30-t1m49.u1445" who="#BrigitaSchmögnerová.1947" ana="#regular">
               <seg xml:id="ParlaMint-SK_1998-06-30-t1m49.u1445.p1">Ďakujem pekne. Chcem len podotknúť, že som žiadala o faktickú poznámku po vystúpení pána podpredsedu vlády a neumožnili ste mi to. Škoda, že tu pán podpredseda vlády nesedí. Chcela by som byť ešte láskavejšia, ako bol on, a chcela by som mu veľmi láskavo položiť otázku. Ak vláda Slovenskej republiky robila takú dobrú hospodársku politiku, prečo sa nepodarilo udržať výsledky z roku 1994 a z roku 1995 aj v nasledujúcich rokoch 1996, 1998, osobitne napríklad v štátnom rozpočte, bežnom účte platobnej bilancie, inflácii, ba dokonca sa zastavil aj pokles miery zamestnanosti. Naopak, miera nezamestnanosti išla smerom nahor. Chcela by som povedať aj pánu podpredsedovi vlády, že už poznáme jeden vtip z minulého režimu o globále. Ale ak sa naozaj v globále hodnotí slovenské hospodárstvo tak vysoko, prečo sa potom znížil rating slovenského hospodárstva? Znížil sa niekoľkými agentúrami a odrazilo sa to, bohužiaľ, na vysokom raste úrokových sadzieb, a dokonca aj v prípade, keď si požičal v zahraničí štát. Pán minister Tkáč, viete, vy ste lepší demagóg ako minister, a pritom ste veľmi arogantný minister, ale už ním dlho nebudete. <vocal type="noise"><desc>Hlasy z pléna.</desc></vocal> Chcela by som povedať len jednu, jedinú vec. Uviedli ste, že vláda v roku 1994 splnila generálnu dohodu iba na neviem koľko percent, ale zabudli ste povedať, že vy ste pre istotu posledné dva roky generálnu dohodu ani nepodpísali, aby ste nemuseli pravdepodobne vykazovať jej plnenie a úspešne ste prispeli k tomu, že sa rozbila tripartita. Pánu ministrovi Maxonovi len toľko, možno, že budeme mať príležitosť, aby sme si povedali, na úkor čoho ste získali dobré výsledky v deficite štátneho rozpočtu. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1446" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1446.p1">Ďakujem. Chcem len pani Schmögnerovú upozorniť, že § 28 ods. 1 hovorí: "Predsedovi Národnej rady, podpredsedom Národnej rady, prezidentovi republiky a členom vlády sa udelí slovo kedykoľvek, ak o to požiadajú." <kinesic type="applause"><desc>Potlesk.</desc></kinesic> Ďakujem. Nech sa páči, pán minister Tkáč.</seg>
            </u>
            <u xml:id="ParlaMint-SK_1998-06-30-t1m49.u1447" who="#VojtechTkáč.1949" ana="#regular">
               <seg xml:id="ParlaMint-SK_1998-06-30-t1m49.u1447.p1">Keby chcel nejaký maliar maľovať chodiace absolútno, tak pani Schmögnerovú by som odporučil, aby ju namaľoval. <kinesic type="applause"><desc>Potlesk.</desc></kinesic> Nebudem reagovať na vaše útoky ani na prívlastky arogantný atď. Chcel by som opísať jednu príhodu. Dobre? A keď mi nebudete veriť, tak sa opýtajte pána doktora Rusiňáka, ktorý je teraz poradcom SDĽ. On vám povie, ako to bolo. Do programového vyhlásenia Moravčíkovej vlády ste napísali, že sa zastavila sociálna transformácia. Tam som si prestal vážiť ľudí, ktorých som uznával aj ako oponentov, aj ako ľudí, ktorí by boli proti. A potom pracovalo vedenie ministerstva, všetci hovorili, že vtedajší minister práce bol ako Remek, keď bol v kozme, a pani Woleková mu vždy dávala po rukách, keď sa chcel niečoho dotknúť, aby niečo nepokazil, teda tento rezort riadila pani Woleková. Čiže SDĽ doteraz ľutuje, že sa tak stalo, pretože v sociálnej oblasti sa urobili veci, ktoré sa urobili. No a pán Rusiňák vtedy na vedení - to je terajší expert SDĽ - požiadal o to, čo majú robiť s koncepciou transformácie sociálnej sféry, teda so sociálnou reformou, lebo mňa pán Roman Kováč vtedy pol roka prehováral, aby som prišiel z Prahy, a tak sme sa spolu dohodli, že budeme robiť sociálnu reformu, my sme ju rozvinuli. A pani Woleková - dúfam, že si to aj pán doktor Bariník hore zapisuje pre Konfederáciu odborových zväzov - pani Woleková vtedy povedala takúto vec, že založte tú sociálnu reformu do zásuviek do stola, a keď odbory budú príliš vyskakovať, tak ju potom vytiahneme. To je všetko, pani poslankyňa, a teším sa, že po voľbách budem spolu s vami diskutovať bez emócií a bez politiky. Všetko najlepšie vám želám vo voľbách. Pevne verím, že budete mať s volebnými úspechmi problémy, a keby som chcel so stranou prehrať voľby, tak si vás najmem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1448" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1448.p1">Ďakujem pekne. <vocal type="noise"><desc>Hlasy z pléna.</desc></vocal> Áno, presne tak. Pán Ftáčnik, nech sa páči. Potom ide pán Čarnogurský.</seg>
            </u>
            <u xml:id="ParlaMint-SK_1998-06-30-t1m49.u1449" who="#MilanFtáčnik.1956" ana="#regular">
               <seg xml:id="ParlaMint-SK_1998-06-30-t1m49.u1449.p1">Vážený pán predsedajúci, vážení členovia vlády, vážené kolegyne a kolegovia, ktorí máte ešte trpezlivosť, keď tu spolu sedíme, takže máme spolu trpezlivosť absolvovať tento maratón po defilé, ktoré sme mali možnosť vidieť v piatok a dnes máme príležitosť my ako opozícia. Ak boli sťažnosti na televíziu, len vás chcem informovať, že dnes televízia namiesto opozície opäť dáva zo záznamu vystúpenie predsedu vlády a jednotlivých podpredsedov. Dovoľte mi, aby som sa na úvod prihovoril pánu ministrovi Tkáčovi, k čomu ma inšpiroval úvod jeho predošlého vystúpenia. Vážený pán minister, vychádzam z toho, že my s Hnutím za demokratické Slovensko vládu zostavovať nebudeme, a preto nebudem láskavý, ale pravdivý. Svoje vystúpenie chcem určiť podpredsedovi vlády pánu Jozefovi Kalmanovi a dvom ministrom - pani ministerke Slavkovskej a pánu ministrovi Hudecovi. Vyplýva to z toho, že pracujem vo výbore pre európsku integráciu a výbore pre vzdelanie, vedu, kultúru a šport. V programovom vyhlásení vlády si vláda dala takýto cieľ: "Prioritou pre vládu je cieľavedomé približovanie sa k Európskej únii so zámerom získať plné členstvo v horizonte roku 2000." V odpočte podpredseda vlády pán Kalman uvádza: "Záverom je možné konštatovať, že vláda Slovenskej republiky počas svojho funkčného obdobia..." <vocal type="noise"><desc>Hlasy v sále.</desc></vocal> Môžem požiadať pána podpredsedu alebo predsedajúceho, aby ma nerušil vo vystúpení? Lebo on by to mal mať takpovediac v náplni. Zacitujem ešte raz, čo napísal pán Kalman vo svojom odpočte: "Záverom je možné konštatovať, že vláda Slovenskej republiky počas svojho funkčného obdobia splnila svoje záväzky z oblasti integrácie Slovenskej republiky do Európskej únie zakotvené v jej programovom vyhlásení, čo potvrdzuje" - podľa neho - "aj výsledok Luxemburského summitu Európskej únie, na ktorom sa rozhodlo o začatí rozhovorov o prijatí Slovenska do Európskej únie už v roku 1998." Podľa môjho názoru - a je to mierne povedané - ide o zavádzanie občanov. Objektívne treba povedať, že vláde sa darilo plniť záväzky v oblasti ekonomických kritérií a v prispôsobovaní slovenskej legislatívy legislatíve Európskej únie. Ale treba tiež povedať, že vláda zlyhala v naplnení hlavného cieľa, ktorý bol zapísaný v programovom vyhlásení, teda cieľavedomo sa približovať k Európskej únii so zámerom získať plné členstvo. Pred štyrmi rokmi bolo Slovensko naozaj v rovnakej pozícii ako jeho susedia Česko, Poľsko a Maďarsko, to znamená v prvej lige. Za štyri roky sa prepadlo do druhej ligy, čo sa vláda pokúša vo svojom odpočte zakryť. Áno, dokonca hrozilo, že bude dočasne vyradené z procesu európskej integrácie vôbec. To mala byť tá mínus jednotka. Aktivitou politikov, a to aj politickou aktivitou opozičných strán vrátane aktivít Strany demokratickej ľavice, sa podarilo dosiahnuť, že Slovensko z procesu nebolo vyradené. Myslím si, že je to dobrý signál pre všetkých občanov, ktorí tu žijú. V Luxemburgu sa rozhodlo, že intenzívne rozhovory o vstupe sa budú viesť s piatimi krajinami prvej ligy, to znamená s Českom, Poľskom, Maďarskom, Slovinskom a Estónskom. So Slovenskom sa rozhovory o vstupe nezačnú, hoci vláda sa to vo svojom odpočte pokúša občanom nahovoriť. Citáciu som vám uviedol. Rozhovory o vstupe sa nezačnú práve pre politiku tejto vlády v oblasti plnenia demokratických kritérií. Chcem sa vás opýtať, vážené kolegyne a kolegovia, ako aj členovia vlády, ako ste teda obhajovali záujmy Slovenskej republiky, ak ste počas štyroch rokov vašej vlády zhoršili pozíciu Slovenska v európskej integrácii oproti jeho susedom. Tu nepomôže opakovanie gerontokratických predstáv o zahraničných hegemónoch, nepriateľoch alebo sprisahaniach proti Slovenskej republike. Nepomôže ani obviňovanie opozície, že chce slúžiť zahraničným záujmom. Je to lož. Je to lož, ktorá má zakryť vaše neúspechy. My v Strane demokratickej ľavice si veľmi dobre uvedomujeme, aké je dôležité obhajovať štátne záujmy Slovenskej republiky v procese európskej integrácie. Nakoniec to tak robia všetky krajiny aj tie, ktoré už členmi Európskej únie sú. Uvedomujeme si tiež, že Slovensko má potenciál na to, aby bolo integrované v rovnakom čase ako jeho susedia, ale musí sa zmeniť spôsob uplatňovania moci, musí sa zmeniť plnenie demokratických kritérií. Podľa mňa sa na Slovensku musí zmeniť chápanie demokracie vrátane odmietnutia princípu, ktorý vyznáva súčasná vládna koalícia, to znamená princípu víťaz berie všetko. A takisto treba odmietnuť delenie občanov našej krajiny na dobrých a zlých, na proslovenské a protislovenské sily, a treba presadiť reálnu toleranciu voči odlišným názorom. Som hlboko presvedčený, že toto súčasná vládna koalícia nedokáže. Najmä to nedokáže Hnutie za demokratické Slovensko. Jednoducho je čas zmeniť veci k lepšiemu. Druhým mojím okruhom je oblasť kultúry. Považujem za smutné, že presadzovateľom filozofie netolerancie, rozdeľovania občanov Slovenskej republiky je práve minister kultúry Ivan Hudec. On to bol, kto označil Slovenskú akadémiu vied za semenisko protislovenských síl. O tom existuje písomný doklad. Aj on rozdeľuje umelcov a novinárov na proslovenských a protislovenských, pričom tí správni dostávajú štátne dotácie napríklad z fondu Pro Slovakia. Až nápadne to pripomína delenie na našich, oddaných veci socializmu, a tých druhých označovaných za protisocialistické živly. Je vhodné toto rozdeľovanie alebo takéto rozdeľovanie občanov ministrom kultúry? Človekom, ktorý by mal prvý presadzovať programové vyhlásenie vlády v časti morálna obroda spoločnosti, kde sa hovorí o obnove významu pôsobenia morálnych hodnôt, čo chcela vláda dosiahnuť širokým dialógom s cirkvami, podnikateľskými a mimovládnymi organizáciami. Súčasný minister sa v tejto oblasti, v schopnosti viesť dialóg, ukázal ako mimoriadne arogantný a nadutý človek, ktorý pripúšťal dialóg len s vybranými a vyhýbal sa dokonca aj parlamentnej kontrole. Veľmi dobrým dôkazom je príbeh o zriadení regionálnych kultúrnych centier, ktorý je v tomto parlamente dostatočne známy, takže sa obmedzím len na veľmi stručnú rekapituláciu. K 1. 7. 1996 zriadil minister kultúry regionálne kultúrne centrá v počte 38, hoci v apríli tohto roku bolo prijaté uznesenie vlády, ktoré mu ukladalo prispôsobiť celý projekt transformácie kultúry chystanému novému územnému a správnemu členeniu Slovenskej republiky. V septembri ten istý minister rozhodol o tom, že zmluvne prevedie záväzky voči regionálnym kultúrnym centrám na krajské úrady. V júni 1997, to znamená rok po zriadení regionálnych kultúrnych centier, predložil do parlamentu zákon, ktorý zlegalizoval postavenie regionálnych kultúrnych centier ako zariadení krajských úradov. Celý tento postup sprevádzali nezákonné kroky ministra a ministerstva kultúry. Ak chcete vedieť, o čo ide, sú to chýbajúce súhlasy ministerstva financií pri zriadení regionálnych kultúrnych centier, zanedbanie povinnosti oznámiť v Ústrednom vestníku zriadenie rozpočtových organizácií, absolútne chýbajúci legislatívny základ zmluvného prevedenia regionálnych kultúrnych centier pod krajské úrady a protiprávne financovanie regionálnych kultúrnych centier z rozpočtov krajských úradov v prvej polovici roku 1997. Na toto sa uskutočnil poslanecký prieskum, ktorého cieľom bolo overiť fakty či náhodou to, čo hovorím, nie sú veci, ktoré by boli nepodložené. Ale kolegovia pána ministra z vládnej koalície vo výbore ho kryli tým, že odmietali prerokovať výsledky prieskumu vo výbore už prakticky rok. Mám k dispozícii správu, v ktorej všetko, čo som povedal, je doložené zisteniami skupiny poslancov, aj opozičných aj koaličných, ktorá bola poverená vykonaním prieskumu. Som pripravený dať to k dispozícii komukoľvek, kto má záujem, vrátane novinárov, aby videli, že minister sa zakrýva ušľachtilými cieľmi v oblasti regionálnej kultúry, ale pri pochode po ním zvolenej ceste nepozerá na zákony, hoci na ne skladal ministerský sľub. Na margo regionálnych kultúrnych centier uvediem ešte jednu vetu. Nie je o nich ani jedno slovo v programovom vyhlásení vlády. Nechcem predlžovať vystúpenie k časti kultúra, ale chcem ešte urobiť jednu poznámku, pretože minister a jeho ministerstvo si zaslúži zhodnotenie aj v oblasti mediálnej politiky. Stručne poviem, že nie náhodou nazval toto ministerstvo môj priateľ spisovateľ Ladislav Ballek ministerstvom propagandy. Minister kultúry má svoj podiel na tom, že verejnoprávna televízia stratila svoj verejnoprávny charakter, že vláda nebola počas štyroch rokov schopná spracovať svoju mediálnu politiku a vytvoriť stabilné prostredie na fungovanie verejnoprávnych inštitúcií, že vláda napriek svojmu programovému vyhláseniu brzdí tok verejných informácií smerom k občanovi. Ak to zhrniem, minister kultúry má svoj podiel na tom, že sa rozdeľovali občania Slovenskej republiky. Má podiel na odmietaní dialógu, ktorý vláda prisľúbila, na nerešpektovaní vlastných zákonov touto vládou a na katastrofálnej mediálnej politike tejto vlády, čo nedávno priznal aj predseda vlády. Je zjavné, že aj tu je čas zlepšiť veci k lepšiemu. Tak ako sa kultúra ocitla na chvoste pozornosti vlády, podobne to vyzeralo aj s rezortom školstva. Výsledkom štvorročného pôsobenia súčasnej vládnej koalície je, že školstvo na Slovensku upadá. Musím sa vám priznať, že veľmi nerád to hovorím, pretože dlhý čas som sa snažil nahovoriť si, že školstvo stagnuje. Ale výsledkom vašej vládnej politiky je úpadok školstva. Výchova a vzdelávanie sa jednoducho nestali prioritou vládnej politiky napriek tomu, že investície do ľudských zdrojov sú jedny z najefektívnejších z hľadiska dlhodobého rozvoja krajiny. Školstvu v prvom rade chýba koncepcia, chýba mu jasne stanovený cieľ, a preto boli kroky vlády a ministerstva školstva len čiastkové a nesystémové. Ministerstvo síce v odpočte uvádza spracovanie koncepcie školstva, ale tá zostala utajená ešte aj pre poslancov Národnej rady a verejnosť jednoducho o nej nič nevie. Naše</seg>
            </u>
            <note type="date">Jedenásty deň rokovania 49. schôdze Národnej rady Slovenskej republiky 16. júla 1998</note>
            <u xml:id="ParlaMint-SK_1998-06-30-t1m49.u1450" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1450.p1">Vážené pani poslankyne, vážení páni poslanci, otváram jedenásty deň rokovania 49. schôdze Národnej rady Slovenskej republiky. Na začiatku vás chcem oboznámiť s tým, že sa ospravedlnili páni poslanci Sopko a Pásztor. Ďalej vám chcem oznámiť a v mene predsedu chcem poprosiť predsedov poslaneckých klubov, aby boli takí láskaví a o 10.00 hodine prišli do zasadačky predsedu, kde by malo zasadnúť poslanecké grémium. Prosím predsedov klubov, aby sa na tomto poslaneckom grémiu zúčastnili. V rokovaní pokračujeme prerušenou rozpravou k bodu programu odpočet plnenia Programového vyhlásenia vlády Slovenskej republiky. Kvôli poriadku vám chcem povedať, ale aj kvôli vzájomnému rešpektovaniu a akceptovaniu sa, že je ešte písomne prihlásených 10 poslancov. Doteraz z prihlásených vystúpili 12, prihlásených máme ešte 10 poslancov a poslankýň v takomto poradí: Lysák, Slobodník, Fico, Rusnáková, Švec, Baránik, Kováč, Fogaš, Gbúrová, Lazarová. To sú všetci, ktorí sa písomne prihlásili. Vzhľadom na vzájomnú proporciu, že 12 poslancov doteraz bolo prihlásených a trvalo to skoro dva dni, prosím o úsporné vystúpenia. Samozrejme, to neznamená obmedziť vecnosť problémov. Prosím pána poslanca Lysáka. S faktickou poznámkou alebo procedurálnym návrhom sa ešte hlási pán poslanec Fico. Nech sa páči.</seg>
            </u>
            <u xml:id="ParlaMint-SK_1998-06-30-t1m49.u1451" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u1451.p1">Pán podpredseda, mám dve otázky. Jedna otázka je už tradičná. Aké opatrenia ste urobili, aby dnes na rokovaní Národnej rady boli prítomní ministri vlády? To je jedna otázka. A druhá otázka je, aký dnes bude postup o 14.00 hodine poobede: Bude hodina otázok? Pretože je to normálny rokovací deň, či vôbec došlo k oznámeniu vláde, že nastane takáto procedúra, pretože niet dôvodu, aby sa hodina otázok o 14.00 hodine neuskutočnila. Prosím o odpoveď na túto otázku. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1452" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1452.p1">K prvej časti otázky: Nič sa nezmenilo, ministri sú pozvaní tak, ako boli v predchádzajúce dni. Dúfam, že postupne prídu. Pokiaľ ide o druhú otázku, normálne v programe by sme mali pokračovať, ale rozhodne poslanecké grémium, ktoré bude zasadať o 10.00 hodine. Nech sa páči, pán poslanec Lysák.</seg>
            </u>
            <u xml:id="ParlaMint-SK_1998-06-30-t1m49.u1453" who="#LadislavLysák.1933" ana="#regular">
               <seg xml:id="ParlaMint-SK_1998-06-30-t1m49.u1453.p1">Ďakujem. Dobré ráno. Vážený pán podpredseda Národnej rady, milé a vážené kolegyne a kolegovia, ctení hostia, program vlády Slovenskej republiky na volebné obdobie od záveru roku 1994 do volieb 1998 bol vysoko ambiciózny. To treba priznať. A pamätáme sa na úškrny, ktoré vtedy boli pri jeho posudzovaní. A je preto správne, že ako premiér, tak aj ministri predložili odpočet za celé obdobie svojej pôsobnosti. Vláda sa teda naozaj nebojí konfrontácie, ako to zlostne poznamenal jeden predrečník. Ako Národná rada, my všetci, ale aj občania Slovenskej republiky, máme možnosť posúdiť, ktoré oblasti boli splnené veľmi dobre, ktoré majú problémy a prípadne, kde zostali resty. Ide o veľmi široký problémový okruh, ohromné množstvo vzťahov a faktov. Z nich pre krátkosť a úsporu času, o ktorú žiada pán podpredseda Filkus, sa chcem aspoň niekoľkými vetami dotknúť oblasti ekonomiky, sociálnej oblasti a zahraničných vzťahov. V oblasti ekonomiky vláda zvolila rastový variant, presnejšie povedané, tendenciu dynamického intenzívneho rastu ekonomiky a vývoj potvrdil správnosť a zároveň aj reálnosť tejto orientácie. Táto cesta, ten náročný program nútil vládu, podnikateľské kruhy a ostatné zložky spoločnosti odkrývať rezervy pre neustále zvyšovanie sa ekonomiky. Je to cesta, ako sa ukazuje, ktorou môže Slovensko pripraviť výkonnosťou ekonomiky celú spoločnosť na vstup do Európskej únie medzi prvými, zdôrazňujem, medzi prvými z transformujúcich sa štátov. Ak, pravda, uvažujeme reálne o horizonte roku 2005 a skôr 2010 a neskorších rokov. Čo nás k tomu oprávňuje? Pokúsim sa to povedať veľmi stručne. Rast hrubého domáceho produktu, ktorý niektorí berú už akosi veľmi laxne, bol takmer 7 % v rokoch 1995, 1996, prekračuje 6,5 % v roku 1997 a tohto roku by mal byť nad 5 %. Ale dôležitejšie je to, čo tu bolo spomínané, a to je vývoj štruktúry hrubého domáceho produktu. Tým, že stúpal podiel fixného kapitálu, vážení, rástol podiel investícií, neprejedli sme to, čo sme vyprodukovali a, naopak, aj to tu bolo precizované, klesali výdavky štátu. Nielen počty, ale aj náklady na hrubom domácom produkte z takmer 26 na 22 %. A ešte by som chcel dodať jeden významný trend, a to je dynamizácia rastu produkcie priemyslu. Myslím si, že to je predzvesť dobrých zmien aj v zahraničnom obchode. Druhý z rozhodujúcich ukazovateľov medzinárodne uznávaný na hodnotenie vývoja ekonomík štátov je úroveň inflácie, ktorá u nás s veľmi zlým začiatkom takmer 25 %, potom takmer 10 % v roku 1994 klesla na známu úroveň okolo 6 %. Toto všetko vysoko hodnotia aj v zahraničí. Vážení, boli sme spolu - viacerí, ktorí sa usmievate - s výborom pre európsku integráciu a s výborom pre financie, rozpočet a menu, uznávajú to všetky reálne uvažujúce sily aj vonku, vrátane Hornej snemovne britského parlamentu. Pokiaľ ide o deficit, to, že štátny dlh neprekročil 3 %, je len okolo tretiny toho, čo dopúšťa Európska únia, je rovnako excelentné svedectvo o priaznivom vývoji na Slovensku. Nechcem už detailizovať, ale devízové rezervy, ktoré z nepatrných 200 miliónov USD stúpli na takmer 7,5 miliardy USD ku koncu roka 1997 - a tento trend ďalej pokračuje -, hovorí o tom, že ako hospodársky, tak aj menový vývoj v Slovenskej republike je pozitívny. Nepreceňujeme to, ale zatiaľ je pozitívny a stabilizuje ho jednoznačne stabilita slovenskej koruny. Z kľúčových odvetví sa dotknem aspoň priemyslu, ktorý počas štyroch rokov od veľkého degresu, ktorý ho postihol, stúpol o jednu pätinu. Vážení, to už je veľmi dobrý signál a je takisto veľmi dobré, že sa udržiava skoro 30, teda okolo 28 % jeho podiel na tvorbe hrubého domáceho produktu. Ale treba sa priznať, to je fakt, že sa nesplnili zámery transformácie strojárskeho a zbrojárskeho priemyslu, kde vidím najväčšie rezervy zvýšenia exportnej výkonnosti Slovenska. Podobne je to aj s drevospracujúcim priemyslom. A chcem využiť príležitosť a zdôrazniť, že iba ľahký priemysel, veľmi často zaznávaný, má trvale pozitívne zahraničnoobchodné prínosy pre túto republiku. Dobré trendy sa presadili v poľnohospodárstve. To treba oceniť. Rovnako sa plní program v budovaní infraštruktúry, najmä niektorými zaznávaná diaľničná sieť, vodná, letecká, železničná i cestná doprava. Istý pokrok je v bytovej výstavbe, životnom prostredí. O sociálnej oblasti ako o druhej by som chcel len veľmi krátko hovoriť, pretože tu bola precízne a fundovane prednesená, čo je dôležité v súvislosti s vývojom ekonomiky. Chcel by som pripomenúť, že po prudkom poklese v prvých rokoch transformácie dochádza v Slovenskej republike počas končiaceho sa volebného obdobia k jednoznačnému vzostupu v oblasti miezd a dôchodkov. A argumenty, ktoré tu minister Tkáč a ďalší prezentovali, chcel by som doplniť prezentáciou nárastu životných nákladov. Dôležité je okrem iného aj to, že popri našej slovenskej štatistike jednak úradu a niektorých inštitúcií a ekonomického ústavu aj Davidsonov ústav Michiganskej univerzity musel priznať, a to je veľmi dobrý indikátor, že v raste životných nákladov je Slovensko na tom naozaj najlepšie. Toto nikto nezvráti. V roku 1996 nárast predstavoval len 5,8 %, v minulom roku 6 %, teda za rok 1997, potom je Slovinsko s 10 % nárastu, Čechy s 11 %, Maďari s 18 % atď. Toto nikto neodškriepi a myslím si, že aj pri akejkoľvek kritickej póze sa treba na tieto záležitosti pozerať triezvo. K pozitívam v zahraničnej politike za uplynulé obdobie patrí to, že Slovenská republika si jednoznačne upevnila svoje postavenie ako v bilaterálnej, tak aj v multilaterálnej polohe, vrátane účasti vo vyše 60 medzinárodných organizáciách, je to, tuším, okolo 67, pričom v 17 medzinárodných organizáciách aj niektorí z vás, kolegyne a kolegovia, zastávajú významné funkcie. Je mi preto ľúto, že odborník z tejto oblasti, ktorý tu teraz nie je, sa včera obmedzil na lacné, povedal by som, predvolebné šľahy zahraničnej politiky vlády. To neviem pochopiť. A keďže on pripomínal nejaké to porekadlo, pripomeniem aj ja. Mne to pripomína, a možno aj mnohým z vás, porekadlo, že keď psa chcú biť, aj palica sa nájde. Načo sa takým ľuďom k tomu znižovať, neviem pochopiť. Faktom je, že priority - vstup do Európskej únie i do NATO - sú v centre pozornosti vlády, ktorá aj v tejto oblasti, a to môžeme priznať, vykonala veľa v organizačno-inštitucionálnych, ale aj vecných krokoch. A vykonala dosť aj na zlepšenie vzťahov so susednými a ďalšími štátmi. Želané zlepšenie v tomto smere, čo si želáme iste všetci, je však aj otázkou zmeny prístupov druhej strany spoza hraníc, ale aj tu doma. Tomu by, podľa môjho názoru, mohla časť opozície a má aj možnosť pomôcť skutkami, nie iba peknými rečami dokázať, že má záujem o zlepšenie, o zosúladenie dobrého mena Slovenska, povedal by som, so slovenskou realitou. A aj gulášovým oponentom hádam po čase dôjde, že je len otázkou času, keď sa slovenská realita prejaví aj v rovnakom hodnotení pripravenosti Slovenskej republiky na vstup do spomínaných európskych štruktúr, prípadne ďalších zoskupení. Je mi ľúto, ešte raz to opakujem, že odborníci z tejto oblasti neposudzujú skutočnosti komplexnejšie. Samozrejme, a to chcem otvorene priznať, že s niektorými výsledkami a tendenciami nemôžeme byť spokojní, a ani ja nie som spokojný. Niektoré uviedol predseda vlády, ďalšie ministri, a to najmä ministri hospodárstva, pôdohospodárstva, financií, vnútra, zahraničných vecí, ale aj zdravotníctva a ďalší. Predovšetkým naším najväčším problémom je nezamestnanosť, ktorá, bohužiaľ, prevyšuje celoštátny priemer najmä v okresoch Prešovského a Košického kraja, a to takmer dvojnásobne. To si vyžaduje radikálne riešenie. Chcel by som veriť a predpokladám, že k riešeniu tohto nášho najväčšieho problému prospeje dobudovanie infraštruktúry predovšetkým diaľnic a, samozrejme, vybudovanie ďalšej automobilky na Slovensku. O tom sme už snívali veľmi dávno. Samozrejme, aj vytvorenie ďalších pracovných príležitostí ako v produkčnej, tak aj v obslužnej sfére. Samozrejme, chcel by som v tejto súvislosti pripomenúť, že toto vyrovnávanie veľkej nevyrovnanosti ekonomického potenciálu krajov a najmä vzdialených regiónov od Bratislavy si vyžaduje aj zvýšené dovozy. A to znamená sčasti aj na čas zadlžovanie sa štátu i regiónov. Ale chcel by som pripomenúť to, čo nás učili naši rodičia a predkovia. Ak si teraz na jar, ktorú náš národ prežíva, nezasadíme nosné piliere ekonomiky, nebude čo zberať v čase, keď bude treba dostatok prostriedkov na školstvo, vedu, zdravotníctvo, prosto na kvalitnejší život všetkých občanov Slovenskej republiky. A o to nám, myslím si, predovšetkým ide. Ďalšie problémové okruhy sú v doriešení konverzie, zúžení rozptylu výskumu, výrobných programov v priemysle, vo zvýšení exportnej výkonnosti aj v poľnohospodárstve, tam sú rezervy, ale samozrejme aj v podstatnom zvýšení podielu ekonomických služieb na tvorbe hrubého domáceho produktu a, pochopiteľne, v rozvoji cestovného ruchu. Boli tu premiérom, ministrami i ďalšími pomenované aj iné problémové oblasti, ako je nízka finančná, presnejšie, daňová disciplína alebo nedisciplína. Tu sa vyžaduje diferencovaný prístup. Jeden u tých, ktorí si vedome nezodpovedne plnia svoje úlohy, a iný u tých, ktorí sa nie vlastnou vinou dostali do zložitej platobnej situácie. Rozhodne by som chcel ešte raz zdôrazniť, že je nutná výraznejšia podpora vedy a výskumu. Samozrejme, sú tu aj iné problémy, ktoré je nutné riešiť podľa vytvárania možností z domácich a aj zo zahraničných zdrojov. Vážené kolegyne a kolegovia, pri hodnotení plnenia takého náročného programu nepokladám vôbec za primeraný spôsob, ktorý zvolili niektorí predo mnou vystupujúci poslanci, a to vytrhnutím niektorých jeho pasáží a bez ohľadu na podmienky, za akých sa program tvoril a presadzoval, hodnotiť ho desaťročia praktizovanou metódou - plán, skutočnosť, percento plnenia. Toto sa kedysi naučili aj zadubené hlavy. Čo bolo nad 100 %, pochváliť, čo bolo pod 100 %, znosiť pod čiernu zem. Preto si myslím, že viacerí prítomní odborníci - ekonómovia, ktorých si vážim, nenačreli v tejto oblasti hlbšie, ako mohli. A pani poslankyňa, ktorá ako obyčajne po svojich vystúpeniach odíde, neviem, ako ju budú hodnotiť podnikatelia, keď uviedla, že slušní podnikatelia tu nemajú dobré podmienky a radšej odchádzajú. To máme samých neslušných, ktorí zabezpečili ten rast ekonomiky, o ktorom som hovoril aj ja? Vážené kolegyne a kolegovia, totálny nihilizmus, popieranie účasti vlády na významnom pokroku slovenskej ekonomiky a spoločnosti je očividný nezmysel. Jednofarebné červené alebo čierne videnie slovenskej reality nedehonestuje vládu po týchto vystúpeniach, ani HZDS alebo ostatné národne orientované sily, ale tých samotných totálnych nihilistov, mnohých tých, ktorí ešte nedávno hlásali bludy o doplácaní na Slovensko a dodnes z toho nevytriezveli. Nehanbia sa vyhlásiť, že program vláda nenaplnila a nedosiahli sa ani parametre z roku 1989. Preboha, hádam sa už len zobudia, ak sa tieto otázky trošku hlbšie preberú. Čo keby konečne priznali skutočnosť, v akom stave sme preberali tento štát do vlastných rúk po federálnej konverzii, rozbití zahraničnoobchodných sietí, kaskádovitej devalvácii, kupónovej privatizácii, rozbíjaní fungujúcich a perspektívnych podnikov, či už poľnohospodárskych alebo obchodných jednotiek? Vznešene sa tomu hovorilo šoková terapia. Vážení, šoková terapia bola systémom alebo štýlom, alebo prístupom, ktorého sa vzdal po skúsenostiach aj veľký hlásateľ Jeffry Sachs. Mali by už aj naši s tým prestať. Nechcem už pripomínať, aká bola vtedy dynamika, devízové rezervy a podobne. Ale hádam by sme nemali zabudnúť, o čo sme prišli pri bratskom delení federálneho majetku. Keby tí, ktorí tak tvrdo dokážu tieto pozície, ktoré sme dosiahli, kritizovať, nasmerovali svoje aktivity smerom na riešenie všetkých spomínaných problémov až po získanie toho majetku, ktorý Slovensku právom patrí, urobili by viac úžitku pre túto republiku, pre občanov a možno by získali aj viac podporovateľov u nás doma na Slovensku. Nevidieť toto všetko v súvislostiach a s teraz posudzovanými výsledkami vlastnej slovenskej cesty transformácie, nech ju ktokoľvek ako dehonestuje, hovorí o neznalosti, o spoliehaní sa vo svojich vystúpeniach len na pripravené traktáty, ale u niektorých aj o strate súdnosti. Život predsa potvrdil, že vytvorením vlastného štátu a pôsobením vlády, ktorej hodnotenie máme pred sebou, sa podarilo vybudovať štátne samosprávne i občianske inštitúcie, vrátane takmer 70 zahraničných zastupiteľských úradov Slovenska, v ekonomike prejsť od degresie k stabilnému 5 až 7-percentnému rastu hrubého domáceho produktu, k výraznému zníženiu inflácie, k zvýšeniu devízových rezerv a k dosiahnutiu stabilnej devízovej pozície štátu a stability slovenskej koruny. Štátna zadlženosť sa stále udržiava na primeranej okolo tretinovej polohy, čo stanovuje Európska únia. Podarilo sa zabezpečiť obranu štátu, začať s prípravami Slovenska na vstup do euroatlantických štruktúr. A chcem zdôrazniť ešte dve oblasti. Podarilo sa nám prehĺbiť systém vzdelávania o rozšírenie vysokých škôl do všetkých krajov Slovenska. Toto je základ konkurencieschopnosti Slovenskej republiky pre budúce tisícročie. A ešte je mimoriadne dôležité to, že sa budujú siete, najmä diaľničná, ktorá je základom využitia potenciálu a rozvoja vzdialenejších regiónov Slovenska. Vážené pani poslankyne, páni poslanci, tieto súhrnné výsledky potvrdili aj viaceré medzinárodné organizácie, vrátane Svetovej banky, ktorá tu bola dosť často citovaná. Je teda dôvod, aby sme sa na tieto výsledky aj pri vedomí problémov, ktoré trápia Slovensko, trápia aj ostatné transformujúce sa štáty, pozerali nielen my, poslanci Národnej rady, ale aj všetci občania Slovenskej republiky s primeranou dávkou hrdosti a s presvedčením - to je osobné a myslím si, že aj presvedčenie viacerých -, že máme šance a sily prepracovať sa a obstáť v rodine vyspelých štátov Európy. Ďakujem vám za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1454" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1454.p1">Ďakujem pánu poslancovi Lysákovi. Keby ste dovolili, ešte predtým ako je prihlásený pán poslanec Čarnogurský, chcem ešte raz poprosiť predsedov klubov alebo ich zástupcov, o 10.00 hodine na stretnutie s predsedom parlamentu v zasadacej miestnosti predsedu. Ďakujem. Nech sa páči, pán poslanec Čarnogurský.</seg>
            </u>
            <u xml:id="ParlaMint-SK_1998-06-30-t1m49.u1455" who="#JánČarnogurský.1944" ana="#regular">
               <seg xml:id="ParlaMint-SK_1998-06-30-t1m49.u1455.p1">Chcel by som informovať Národnú radu, že dnes ráno dvaja neznámi muži zaútočili na nášho kolegu Ladislava Pittnera. Poliali ho neznámou tekutinou. Ladislav Pittner neutrpel pri tom zranenie. Vážení vládni poslanci, takýmto spôsobom sa vy pripravujete na voľby?</seg>
            </u>
            <vocal type="noise">
               <desc>Hlasy a ruch v sále.</desc>
            </vocal>
            <u xml:id="ParlaMint-SK_1998-06-30-t1m49.u1456" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1456.p1">Pán podpredseda Ľupták.</seg>
            </u>
            <u xml:id="ParlaMint-SK_1998-06-30-t1m49.u1457" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1457.p1">Vážený pán Čarnogurský, prosím vás, nerobte poplach v tejto republike. <vocal type="noise"><desc>Hlasy a ruch v sále.</desc></vocal> Pán Čarnogurský, počúvajte, prosím vás.</seg>
            </u>
            <u xml:id="ParlaMint-SK_1998-06-30-t1m49.u1458" who="#RudolfFilkus.1927" ana="#regular">
               <seg xml:id="ParlaMint-SK_1998-06-30-t1m49.u1458.p1">Prihlásil sa pán podpredseda Ľupták, venujme pozornosť každému, čo chce povedať.</seg>
            </u>
            <u xml:id="ParlaMint-SK_1998-06-30-t1m49.u1459" who="#JánĽupták.1946" ana="#chair">
               <seg xml:id="ParlaMint-SK_1998-06-30-t1m49.u1459.p1">Nerobte poplach v tejto republike, keď ešte nič nebolo vyšetrené. Ja sa len divím vám ako vzdelanému človeku, že obviňujete vládnu koalíciu. Musíte menovite povedať, vy ste na to dosť schopný a ste právnik, aby ste povedali menovite kto. A nemáte právo takéto veci hovoriť. <vocal type="noise"><desc>Hlasy z pléna.</desc></vocal> Nehnevajte sa, tiež to odsudzujem, odsudzujem to, ale nemôžete obviňovať vládnu koalíciu.</seg>
            </u>
            <u xml:id="ParlaMint-SK_1998-06-30-t1m49.u1460" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1460.p1">Prosím vás pekne, budeme pokračovať. Pán poslanec Čarnogurský, ak chcete ešte niečo povedať, prihláste sa. Prosím pána poslanca Slobodníka, aby pokračoval v diskusii. Nasleduje pán poslanec Fico.</seg>
            </u>
            <u xml:id="ParlaMint-SK_1998-06-30-t1m49.u1461" who="#DušanSlobodník.1927" ana="#regular">
               <seg xml:id="ParlaMint-SK_1998-06-30-t1m49.u1461.p1">Vážený pán predsedajúci, vážený pán podpredseda vlády, momentálne ani jeden minister, ale oni sú tu, dovoľte mi, aby som začal tým, ako som sľúbil.</seg>
            </u>
            <note>Pred chvíľou tu boli, čiže vyšli asi von za ľudskou potrebou, možno za ľudskou potrebou.</note>
            <u xml:id="ParlaMint-SK_1998-06-30-t1m49.u1462" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1462.p1">Poslanec Slobodník, pokračuj, prosím ťa, vo svojom príspevku.</seg>
            </u>
            <u xml:id="ParlaMint-SK_1998-06-30-t1m49.u1463" who="#DušanSlobodník.1927" ana="#regular">
               <seg xml:id="ParlaMint-SK_1998-06-30-t1m49.u1463.p1">Myslím si, že správa o pánu Pittnerovi je iste smutná. Ale vo všeobecnosti si myslím, keď sa takéto útoky stali na nášho poslanca, prebehli ticho a nebadane. A myslím si, že naozaj ako povedal pán podpredseda Ľupták, treba to vyšetriť, treba to vyšetriť. Ja sa toho akosi nezriekam, ale... <vocal type="noise"><desc>Hlas z pléna.</desc></vocal> Ale, pán... Po prvé, nedávam amnestie, po druhé, myslím si, že o tej amnestii by ste mali vedieť viac, ale nechcete vedieť.</seg>
            </u>
            <u xml:id="ParlaMint-SK_1998-06-30-t1m49.u1464" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1464.p1">Pán poslanec Slobodník, prosím, pokračuj vo svojom vystúpení.</seg>
            </u>
            <u xml:id="ParlaMint-SK_1998-06-30-t1m49.u1465" who="#DušanSlobodník.1927" ana="#regular">
               <seg xml:id="ParlaMint-SK_1998-06-30-t1m49.u1465.p1">No vyjdem z toho modelu, ktorý mi ponúkol včera pán poslanec Čarnogurský. Pamätáme sa, tak ste začali, tak dovoľte teraz mne vymenovať, na čo všetko sa pamätáme my. Pamätáme sa, ako KDH spolu s VPN a MNI... <vocal type="noise"><desc>Hlasy v sále.</desc></vocal> Áno, to je k vyhláseniu vlády, to je k činnosti pána Čarnogurského. Viete, v jednom článku som vás nazval a teraz to bude uvedené, rozškriekaný pán Miklušičák, a vy ste naozaj taký rozškriekaný. Pamätáme sa, skrátka, ako pán Čarnogurský ako predseda KDH...</seg>
            </u>
            <vocal type="noise">
               <desc>Ruch v pléne.</desc>
            </vocal>
            <u xml:id="ParlaMint-SK_1998-06-30-t1m49.u1466" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1466.p1">Pán poslanec Miklušičák, upokojte sa, to predsa nemá žiadnu úroveň. Nech sa páči, pán poslanec Slobodník.</seg>
            </u>
            <u xml:id="ParlaMint-SK_1998-06-30-t1m49.u1467" who="#DušanSlobodník.1927" ana="#regular">
               <seg xml:id="ParlaMint-SK_1998-06-30-t1m49.u1467.p1">... ako predseda KDH robil všetko možné, aby sa prijal vo federálnom parlamente zákon, ktorý by navždy znemožnil oslobodenie Slovenska, vymanenie sa spod českej nadvlády. Pamätáme sa - a bude si to mať možnosť prečítať pán Čarnogurský, ak bude chcieť, samozrejme, v knihe, ktorá o chvíľočku vyjde. Pamätáme sa na všetko, čo robil pán Mikloško, škoda, že tu nie je, aby vyfabrikoval obvinenie proti Vladimírovi Mečiarovi. Už vtedy s pomocou pána Javorského a Čečetku sa spracoval scenár, ako odstrániť Mečiara, ktorý potom neskôr pokračoval. Pamätáme sa na hlasovanie o nezávislosti. Pamätáme sa na hlasovanie KDH o ústave. Pamätáme sa na intrigy okolo puču roku 1994, pamätáme sa na výrok pána Čarnogurského, že rok po vymenovaní vlády zase zdvihne moc z ulice. Nezdvihol ju, má smolu. Pamätáme sa na ničiteľskú aktivitu KDH v oblasti poľnohospodárstva. Pamätáme sa na asistenciu pána Čarnogurského pri konverzii a vieme aj o jeho súčasných aktivitách najmä smerom k martinskej zbrojovke. Pamätáme sa na jeho v bezmocnej zúrivosti opakovaný výrok: "Naučíme ho, aby sa nás bál!" Pamätáme sa na tzv. únos, ktorý pred chvíľou spomenul pán Čarnogurský, Michala Kováča mladšieho, keď Ján Čarnogurský na hranici večer potom, aby sa to dostalo do celého sveta, aby sa obvinenie hneď usmernilo tak, ako sa malo podľa jeho predstáv, vykrikoval: "Pán premiér, kde ste boli včera o polnoci?" Čiže to bol signál, ktorý mal rozpútať aféru. Pamätáme sa, ako jeho kolega pán Mikloško na druhý deň po tragickej smrti Róberta Remiáša vykrikoval, nie vykrikoval, ale napísal do Le Monde, že je to politická vražda, ktorú spáchala Slovenská informačná služba. Pamätáme sa, ako dvorný novinár Jána Čarnogurského sa nepriamo v novinách SME priznal, že je vlastne spolupracovníkom zahraničnej tajnej služby. Vtedy Panebratský telefonoval s istou tajnou službou a tí namiesto toho, aby mu, teda keby to bol neznámy človek, po zdvihnutí telefónu povedali, prepáčte, ale to je pohrebný ústav, alebo kvetinárstvo, alebo spaľovňa odpadu, alebo súkromný byt, rokovali s ním ako so seberovným a vyhlásili, že si toho Skošníka podajú. Pamätáme sa na Skošníka, keď som už to meno povedal, a jeho nevynútené priznanie, že výbušninu na Pasienkoch, ktorou ste chceli odhaliť Slovenskú informačnú službu, uložil na stanici pre KDH. Najlepším dôkazom tohto monštruózneho sprisahania, ktoré ukazuje model vašej činnosti pravdepodobne použitý aj v predchádzajúcich spomínaných prípadoch, je to, že celá propagačná mašinéria KDH na čele s Petrom Tóthom zmĺkla a už sa ku kauze Pasienky - míting KDH nevracala. Pamätáme sa aj na vaše vystúpenie pri rokovaní s americkou delegáciou vlani na 6. výročnej konferencii OBSE vo Varšave, kde ste v rozpore s pravdou tvrdili, že referendová komisia prijala uznesenie, podľa ktorého referendové lístky, na ktorých nebude meno, nebude súhlas s návrhom exprezidenta, vtedy prezidenta Kováča, sa nebudú zratúvať. Pamätáme sa, pravdaže, aj ako sa hlasovalo v parlamentnom zhromaždení, v parlamente, teda v OBSE o referende, kde ste utrpeli také fiasko, aké politik málokedy utrpí. Lebo napriek tomu, že ste tam prehovárali niektoré delegácie, aby hlasovali proti Slovensku, hlasovanie, ktoré malo odsúdiť Slovensko, sa skončilo tak, že len piati asi zo 70 prítomných hlasovali za protislovenskú rezolúciu, kým 65 členov napriek vášmu prehováraniu sa zdržalo alebo hlasovalo proti. Pamätáme sa aj na vašu cestu v júli po Varšave do Luxemburgu, teda nie v decembri, ale v júli, odkiaľ ste sa vrátili so správou pohotovo uverejnenou v SME, pre vás nesmierne radostnou, že Slovensko za Mečiarovej vlády medzi asociované krajiny neprijmú. A ako iste viete... <vocal type="noise"><desc>Hlas z pléna.</desc></vocal> Prídem aj k tomu, prídem aj k tomu, pán Ftáčnik, ja som vám neskákal do reči. Nehovorím od veci, hovorím o tom, čo robí opozícia, aby sa Slovensko nedostalo do štruktúr. Áno, áno, áno, áno, áno, áno. Pamätáme sa na hodnotenie vášho hlasovania, hlasovania KDH o zákone o štátnom jazyku, o podpise petície na Ústavný súd o tomto zákone a o vašom vyhlásení, že maďarská menšina je utláčaná. A tento zoznam, ktorý som výberovo citoval, si môžete vy, pán Mikloško, i pán Šimko, doplniť o pár dní, keď vyjde moja kniha o všetkých vašich intrigách proti štátnosti, zopakujem to, čo ste povedali včera, pre tých, ktorí tu neboli, že Slovensko stratilo objednávky za miliardu korún pre údajné opravy čohosi líbyjského. Vo svojom sebabičovaní, keďže ste odmietli priznať sa, že poznáte slovo sebaflagelanstvo, ste zabudli slovenským občanom povedať, že o túto miliardu ste obrali Slovensko vy, lebo vy ste s touto kauzou vyrukovali a utekali ste ju oznámiť na isté veľvyslanectvo. Takže zoznam vašich hriechov je dlhý. Útok na Slovensko pred voľbami je vskutku frontálny. Vypracúva ho skupina poradcov zo zahraničia za aktívnej účasti tých, ktorým samostatné, prosperujúce, nezávislé Slovensko leží ako kosť v hrdle. Hovorím o nenávisti k ekonomicky a politicky nezávislému Slovensku, ktoré je súčasťou a verím aj povolebnou skutočnosťou, a nie o Slovensku banánovom. Niet lepšieho dôkazu, čo by urobili páni z doterajšej tvrdej opozície, keby sa dostali k moci, ako to, že opätovne odmietli návrh, aby sa plynárenský priemysel, jedno zo strategických odvetví, nesmel privatizovať. Všetko by bolo pripravené na výpredaj, všetko by sa mohlo dostať do rúk zahraničného kapitálu ako protihodnota za milióny dodané na Slovensko na zvrhnutie Mečiarovej vlády. Celkom prirodzene jedným z veľkých terčov, do ktorých opozícia strieľa, je zahraničná politika Slovenskej republiky. Cieľom všetkých, ktorí proti nej bojujú, je znevážiť úsilie slovenskej zahraničnej politiky, výsledky, ktoré Slovensko v tejto oblasti dosiahlo. Tak sa prezentoval aj pán Ftáčnik včera, tak sa prezentoval aj jeho stranícky kolega pán Weiss. Pritom je jasné, že všetky polená pod nohy v tejto oblasti, a nielen v tejto, hádzali Slovensku pod nohy tí, ktorí teraz prelievajú krokodílie slzy nad údajnou nedostatočnou úrovňou začleňovania sa Slovenska do štruktúr. Ak sa nechceme vracať do minulosti rokov 1993-1996 a ostaneme na pôde posledných dvoch rokov, ostáva nemenným faktom, že opoziční vodcovia nič pozitívne pre Slovensko neurobili. Už som spomenul vlaňajšiu júlovú konferenciu OBSE, nebudem sa k tomu vracať. Keby tu nebola sústredená aktivita síl, ktorým na Slovensku záleží, vlády, samozrejme, a parlamentu, premiéra a vicepremiérov, ministerstva zahraničných vecí, najmä jeho dvoch čelných predstaviteľov, predsedu a podpredsedu Národnej rady, pokiaľ ide o podpredsedu pre zahraničnú politiku a členov zahraničného výboru, ktorí zastupovali záujmy Slovenskej republiky, všetko by sa podarilo a Slovensko by sa stalo podľa toho už celkom otvorene vysloveného želania pána Čarnogurského, tu spomínaného aj pánom Ftáčnikom, krajinou mínus jeden. Nestalo sa to a to len vystupňovalo zúrivosť opozície, ktorej nevyšiel plán vyradiť Slovensko z asociovaného členstva v Európskej únii, a včera nad tým lamentoval aj pán Ftáčnik, že sme len v druhej skupine, nie v prvej. Pritom je jasné, že rozširovanie Európskej únie pre objektívne príčiny, aj vnútorné problémy Európskej únie, sa bude diať v najoptimistickejšom prípade po roku 2005 a reálne, ako sa už o tom hovorí a hovorilo vlastne od októbra minulého roku, keď som bol na jednej konferencii, ktorú zorganizoval pán Kinkel, až okolo roku 2015. Slovensko, vo všeobecnosti povedané, si zvolilo tú najsprávnejšiu cestu. Vláda ju aj sformovala a všetci sme po vysvetlení situácie získavali pre ňu porozumenie u desiatok partnerov, s ktorými sme rokovali. Cestou je pripravovať ekonomiku Slovenska tak, aby sme do Európskej únie nevstupovali na kolenách alebo s natrčenou žobráckou rukou, ale ako rovnocenný partner. Ešte bude možnosť vysvetliť slovenským občanom, aké zákerné ťahy uplatňovala proti bytostným záujmom Slovenskej republiky tvrdá opozícia. Dokumenty vyrábané maďarskými poslancami a rozširované v členských štátoch Európskej únie a NATO sú znáškou lží a tendenčností. Tak sa vyrobilo 15 okresov, kde údajne majú väčšinu občania maďarskej národnosti, hoci sú len dva také okresy. Tak sa vyrobilo 94 % občanov maďarskej národnosti, ktorí vraj dobre hovoria po slovensky, tak sa v tej či onej podobe od čias konferencie Maďarsko a Maďari za hranicami poslancami maďarskej koalície a za priamej účasti maďarského ministra zahraničia Lászlóa Kovácsa formulovala požiadavka teritoriálnej, etnickej autonómie. Tak sa vytvárala legenda o asimilácii maďarských občanov na juhu Slovenska. Tým všetkým a kadečím iným sa operovalo proti Slovensku, ale naše protiargumenty zavážili. Slovensko sa asociovanou krajinou stalo. A pokiaľ ide o asimiláciu, vyzývam troch prítomných predstaviteľov maďarskej koalície, alebo teraz už vlastne Strany maďarskej koalície, vyzývam ich opätovne, aby priviedli do tohto parlamentu jedného jediného, jedného jediného občana maďarskej národnosti, žijúceho na juhu Slovenska, ktorý bol od revolúcie 1989 Slovákmi asimilovaný. Dosiaľ ste to nedokázali a zrejme to ani nebudete môcť. To je tá najstrašnejšia lož, akou sa operuje proti Slovensku. Nie je možné vymenovať všetky nepravdy, ktorými sa hanobí súčasné Slovensko, a tým sa vlastne utvára predpoklad na to, aby zahraničné inštitúcie, zahraničné orgány vypisovali rozličné demarše a rozličné požiadavky na Slovensko. Jedinou príčinou toho, že Slovensko je takým terčom, je to, že vláda nedovolila výpredaj strategických odvetví priemyslu do cudziny, z čoho sa už teraz chce vyšmyknúť budúca - ako sa nazdávajú, samozrejme, márne nazdávajú - koalícia zlepená zo štyroch čihi-hota existujúcich subjektov. Systém dezinformovania o Slovensku je jednoduchý. Opozičné centrály tu a ich zahraniční poradcovia vyprodukujú tu, doma, lož o Slovensku, o takom či onakom zákone, o rozhodnutí vlády, o hocičom pozitívnom, čo sa tu urobilo, a keď sa to potom obalené dodatočnými klamstvami v cudzine uverejní, opozícia sa až zadúša nad kritikou Slovenska a vykrikuje: Vláda je na vine, vláda je na vine, vláda je na vine. Horlivci z opozície, niektorí priamo v cudzích službách, nechcem hovoriť mená, iní dotovaní vysokými individuálnymi finančnými odmenami, ďalší jednoducho preto, že sa nevedia zmieriť s právom Slovenska mať svoju úspešnú demokratickú štátnosť, sa usilujú zvrátiť historicky významný fakt - demokratickú štátnosť Slovenska. O tom je celý politický zápas. To, čo tu robili opoziční poslanci, je nepredstaviteľné pre politikov iných národov a dodnes v tom združené sily opozície pokračujú. Chcel som pôvodne hovoriť aj o výročnej správe Medzinárodného helsinského výboru za rok 1998, vydanej vo Viedni pred niekoľkými týždňami. Hovoril som o tom v televízii v Krokoch, takže nechcem to tu opakovať. Ale Slovensku sa prisúdili v úvode dokumentu tri hriechy, aspoň to treba povedať: ovplyvňovanie súdov vrátane Najvyššieho súdu, čo vyvrátil aj minister spravodlivosti, aj predseda Najvyššieho súdu. Ďalej zlé zaobchádzanie s maďarskou menšinou, pričom sa jednotlivo povýšila nad celkovú veľmi vysokú úroveň neporovnateľnú so situáciou menšín v mnohých krajinách vrátane Maďarska. <vocal type="noise"><desc>Hlas z pléna.</desc></vocal> Áno, to je tá knižka. Tá knižka je o inom. To si musíš prečítať. Nie, nie, nie. Treťou takouto výčitkou bolo, a to bolo to najtvrdšie, údajný tichý súhlas vlády s neonacistickými činmi, čo je takisto absolútna nepravda. Nebudem tu však tieto veci analyzovať hlbšie, pretože o tom, ako som už povedal, bola reč v televízii. Zahraničná politika slovenskej vlády a jej príslušných orgánov je aktívna. Slovensko si získava vďaka reálnym ekonomickým i politickým výsledkom čoraz väčšie uznanie v Organizácii Spojených národov, v OBSE, v Rade Európy, v Parlamentnom zhromaždení Západoeurópskej únie a v Parlamentnom zhromaždení NATO, v CEFTA, v Stredoeurópskej iniciatíve a v iných inštitúciách. Viete, že Slovensko sa, a veríme, úspešne uchádza o nestále miesto v Bezpečnostnej rade OSN. Aj toto je terčom útokov opozície a ich úsilia skresliť slovenskú realitu. Pokus dostať Slovensko do izolácie, v ktorom sa "vyznamenáva" najmä Peter Weiss, lebo doteraz nevie zabudnúť, ako zlyhal, keď sa v roku 1994 spojil s pravicou, a pokiaľ prenikli informácie, jeho kandidatúra mala na východe veľa, veľa odporcov, dnes svoje pravé zmýšľanie prejavil aj tým, ako nabáda svojich straníckych kolegov, aby pokračovali v tejto línii. Je to pokus zúfalca, ktorý stratil politickú súdnosť a hodnotí Slovensko nie podľa reality, ale podľa toho, čo mu našepkávajú iní. Pre tých, ktorých márnym cieľom je diskreditácia premiéra, by som rád odcitoval z nedávnych Lidových novín slová Václava Klausa, ktorý iste netrpí chorobou morbus mečiariensis, po slovensky povedané, chorobnou nenávisťou voči Vladimírovi Mečiarovi spôsobenou bacilom nenávisti k tomuto človeku. Tento Klausov výrok znie: "Vždy som bol proti trivializácii Vladimíra Mečiara. Aj o ňom viem" - predtým hovoril o Zemanovi -, "že je to nesmierne schopný politik, ktorý jednoducho racionálne hrá svoju politickú kartu." A pokiaľ ide o útek opozície z rokovania, že sa vlastne tu nezúčastňuje, hoci sama vyvolala celý bod - odpočet vládneho programu -, je to najlepší dôkaz, že jej nestačia argumenty na vyvrátenie toho, čo tu hovoril premiér, podpredsedovia vlády, jednotliví ministri. A to je skutočne frapantné a potvrdzuje mi to aj taká vec, práve som proti nej protestoval, že novinári z opozície citujú, napríklad v Národnej obrode pani Beáta Oravcová už dva dni cituje len to, čo povedali pán Nagy, pán Kanis, pán Dzurinda, pán Weiss, pán Šimko, ale ani slovom sa nezmieni o tom, že je tu aj nejaká koalícia, ktorá všetky výmysly jednotlivých rečníkov bod po bode vyvracia. Taká je situácia a myslím si, že vaše beznádejné skresľovanie reality na nej nič nezmení. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1468" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1468.p1">Ďakujem. Prihlásil sa podpredseda vlády pán Kalman.</seg>
            </u>
            <u xml:id="ParlaMint-SK_1998-06-30-t1m49.u1469" who="#JozefKalman.1951" ana="#regular">
               <seg xml:id="ParlaMint-SK_1998-06-30-t1m49.u1469.p1">Vážený pán podpredseda, členovia vlády, vážená Národná rada, dovoľte mi pár poznámok k priebehu tohto rokovania a k niektorým námetom alebo k niektorým kritikám, ktoré tu odzneli počas vystúpenia jednotlivých poslancov. Najprv mi však dovoľte jednu poznámku k tomu, čo povedal pán Čarnogurský o tej otrasnej správe, ktorá sa vraj stala dnes. Medzitým pán poslanec Pittner prišiel. Škoda, že momentálne odišiel. Bola z toho obvinená vláda. Chcem garantovať pánu poslancovi Pittnerovi, že ja osobne som ho nepolial. Necítim zodpovednosť za to, z čoho obvinil vládu Slovenskej republiky v tomto smere. Moja ďalšia poznámka, vážené zhromaždenie. Veľmi ťažko sa počúva a sleduje priebeh tohto rokovania. Jedna strana nechce akceptovať druhú stranu a opačne. Nechcú sa vidieť výsledky, ktoré sa dosiahli. Nikto netvrdí, že nemáme rezervy v ekonomike, rezervy v sociálnej oblasti i v iných oblastiach spoločenského života. Mám taký dojem, že by sme sa mali viac orientovať predovšetkým na to, ako tieto rezervy postupne odstraňovať, ako ich riešiť, ako ich zabezpečovať v budúcom funkčnom období. Mali by sme sa asi prestať obviňovať, nech volič rozhodne v budúcich voľbách a potom spoločným úsilím riešiť problémy, ktoré pred nami stoja. Ak dnes všetci poukazujeme na skutočnosť, že sme sa nedostali do prvej skupiny v rámci približovania sa k Európskej únii alebo k začatiu rozhovorov s Európskou úniou, takýmto spôsobom sa tam určite nedostaneme. Aj to je jedno z kritérií, ktoré bolo vytýkané Slovenskej republike v posudku 2000 v rámci demokratického procesu vo vzťahu k napĺňaniu inštitúcií, k ich akceptovaniu. Takýmto spôsobom sa, páni a dámy, tam určite nedostaneme. Tak ak nám na tom záleží, mali by sme zmeniť tón, mali by sme zmeniť štýl, formy svojej práce a venovať sa tomu, čím nás ľudia poverili. Naši občania si to zaslúžia. Zaslúžia si, aby sa ich ekonomika ďalej rozvíjala, aby sa postupne zlepšovala aj životná úroveň. Dovoľte mi, aby som zareagoval na niektoré momenty. Začal som Európskou úniou. Dámy a páni, znova vyhlasujem, že vláda Slovenskej republiky si svoje úlohy vo vzťahu k Európskej únii splnila. Zoberte si programové vyhlásenie a jednotlivé state, tam sa nikde nehovorí o prvej, druhej či tretej skupine. Iste, aj ja by som bol spokojný a všetci by sme boli spokojnejší, keby sme v prvej skupine boli, ale prvá skupina z hľadiska konečného cieľa - a konečným cieľom je, dá sa povedať, takmer absolútna pripravenosť každej asociovanej krajiny a jej samostatné začlenenie do Európskej únie - je veľmi vzdialená. Ak sme v programovom vyhlásení vyhlásili horizont roku 2000, dnes sa ukazuje, a na to sme mali poukázať, že sme sa zmýlili. Zmýlili sme sa ako my, tak aj Európska únia, ktorá o takýchto argumentoch ešte pred 4 rokmi hovorila. Dnes sa už ako o reálnych možnostiach hovorí o roku 2005, ba dokonca po Cardiffe jednoznačne o roku 2010. Je teda dlhý čas na to, aby sa naplnili všetky kritériá a požiadavky, ktoré sú kladené pred všetky asociované krajiny, nielen pred Slovenskú republiku. Nevidieť výsledky práce, ktoré sa spravili v oblasti integrácie, je skutočne nechcieť to vidieť. Opätovne zdôrazňujem, preštudujme si programové vyhlásenie vlády. Všetko je naplnené. Všetko je naplnené okrem toho roku 2000. A z pohľadu posledných hodnotení, na ktorých som sa zúčastnil - a zúčastnili sa mnohí, ktorí tu sedia predo mnou i za mnou -, jednoznačne vidieť, že boli ocenené ďalšie pokroky, ktoré sa v Slovenskej republike stali. Mení sa situácia, mení sa náhľad na pozíciu Slovenskej republiky. Verím, že nastávajúce parlamentné voľby a opatrenia, ktoré sú požadované aj Európskou úniou, bezprostredne po parlamente vyriešia aj otázniky, ktoré nad nami visia. A verme všetci a urobme všetko pre to, aby na Viedenskom summite, ak však dodrží Európska únia svoj záväzok alebo svoju predstavu, ktorú dala na Luxemburskom summite, že už tento rok bude hodnotiť a v prípade pripravenosti prijme do prvej skupiny ďalšie krajiny, že tieto krajiny tam prijme. Preto urobme všetko, aby hodnotenie, ktoré v súčasnosti pripravujeme a do 1. septembra máme predložiť, bolo pozitívne a spĺňalo to, čo všetci od neho očakávame. Niet inej možnosti, niet inej alternatívy a úloh je skutočne veľmi veľa. Toľko azda k európskej integrácii alebo k Európskej únii. Nechcem sa zmieňovať o ďalších otázkach v samotnom vývoji v Európskej únii, kde samotná únia očakáva určité ďalšie aj vnútorné problémy, či už v súvislosti so zavedením EURO, či už v súvislosti s budovaním ďalších inštitúcií, či s prebudovaným aparátom a podobne. Nechcem sa vyjadrovať k otázke skríningu, ktorý osobne považujem určitým spôsobom za zbytočný, pretože ak Európska únia permanentne tvrdí, že pozná každú asociovanú krajinu veľmi dobre, a ona ju pozná, pretože sme aj my dali niekoľko podkladov, považujem ho určitým spôsobom za zbytočný, pretože je to len opäť odďaľovanie času a zbytočná práca. Ale prosím, tak sa rozhodli. Pripravujeme sa, robíme a sme celkom úspešní a celkom solídne pripravení na tento skríning a opäť je to priestor, kde presviedčame, argumentujeme, dokazujeme stav pripravenosti Slovenskej republiky. Takže prosím vás pekne, pozerajme sa na to troška reálnejšie aj z hľadiska toho budúceho partnera, aj z hľadiska vývoja, ktorý v samotnej Európskej únii existuje a ktorý je. Jedna poznámka k sociálnej sfére. Škoda, že tu nie je minister práce, sociálnych vecí a rodiny pán Tkáč, ktorý už niekoľkokrát vystúpil a zdokumentoval výsledky vlády počas štyroch rokov. Bola tu kritika v tom zmysle, že sme najhorší v sociálnej oblasti. Nerád sa odvolávam na výroky iných predstaviteľov, použil som to pred dvoma dňami a musím to použiť aj teraz. Na poslednom zasadnutí Medzinárodnej organizácie práce v Ženeve pán Falbr, opäť sa odvolávam na neho - škoda, že tu nie je pán poslanec Kováč -, pred všetkými povedal, že keby v Čechách prebiehala sociálna reforma takým tempom a s takými výsledkami, že by boli radi. My si to nevážime. Stále hovoríme, že to nie je pravda, zase to nechceme vidieť. Tým nechcem povedať, že sme všetko dosiahli a môžeme byť so všetkým spokojní. Nie. Ale postavme si otázku aj pri našich hodnoteniach, čo všetko sa dalo za tie štyri roky urobiť. A hlavne v takej atmosfére, ako, žiaľ, aj prebieha rokovanie tohto parlamentu. Takže nemôžem súhlasiť s tým, že v sociálnej oblasti sa nič nespravilo, nemôžem súhlasiť s tým, že sme na chvoste sociálnej reformy v postkomunistických krajinách pri výsledkoch, ktoré sme dosiahli. Pán poslanec Langoš, kritizovali ste, že v programovom vyhlásení vlády bola len maličká zmienka o drogách a úlohách, ktoré si chcela dať vláda. Môžem s vami súhlasiť v jednej vete, ktorá hovorila o tom, že treba vytvoriť systém preventívnych opatrení proti šíreniu drog, čím je v podstate vyjadrené všetko. Ale o to viac si dovolím povedať, čo sme spravili. Skutočne dnes máme najlepšie prepracovaný systém boja proti drogám z transformujúcich sa krajín, veď to tvrdia oni na našich konferenciách. Máme prijaté veľmi účinné opatrenia, s ktorými všetci súhlasíte. Národný program každý rok schvaľujete a jeho hodnotenie takisto, je to jeden z mála dokumentov, ktoré v Národnej rade prakticky prechádza a prechádzal dosiaľ takmer so stopercentným súhlasom jednej aj druhej strany. Tak potom sme sami proti sebe, keď tvrdíme, že sme málo spravili, tak potom sme sa mali pred rokom, pred dvoma rokmi orientovať na ďalšie úlohy, ale toto tak nebolo. Opatrenia, ktoré sme spravili v Bratislave, sa začínajú pozitívne prejavovať. Nastala určitá stagnácia v drogových závislostiach a všetko, čo s tým "svinstvom", prepáčte za výraz, súvisí. Preniesli sme opatrenia do jednotlivých krajov, do jednotlivých oblastí, dnes sa stala skutočne hitom otázka boja proti drogám v rodinách, v školách, na pracoviskách. Myslím si, že tieto výsledky bude v nastávajúcom období vidieť. Máme prepracovaný systém v oblasti inštitúcií, kde sme zriadili všetky možné - no všetky možné asi nie, ešte sú rezervy určite aj tam -, ale zriadili sme dostatočný počet rôznych inštitúcií v policajných zboroch, na colniciach, na okresných, krajských úradoch. A zase nevidíte tu výsledky. Buď tomu nerozumiem, alebo to skutočne asi nechcete vidieť. O tom, že nemáme 14-percentnú nezamestnanosť, už bolo povedané. To, že Slovenská republika, pán Langoš, bola vylúčená z rokovaní s Európskou úniou, to nie je pravda. Veď Slovenská republika začala ten proces, o ktorom som hovoril. 30. marca som sa zúčastnil na rokovaní o vstupnom procese do Európskej únie. Nič nie je stratené, všetko je pred nami, všetko je v našich silách. A moja posledná poznámka. Nedovolím si tvrdiť a absolútne musím namietať vašu poznámku, pán poslanec Langoš, že vláda ohrozuje národnostnú politiku, že vnáša do národnostných vzťahov napätia, rozpory. Nie je to tak. Pozrite sa na všetko, čo sme v oblasti národnostnej politiky urobili. Pozrite sa na všetko, čo urobila Rada vlády pre národnosti. Znovu sa vraciam k vyjadreniam predstaviteľov národnostných menšín na ostatnom zasadnutí, alebo ak chcete, na poslednom zasadnutí Rady pre národnosti, ktorá v tomto funkčnom období je a už predpokladám, že nebude rokovať, bolo poďakovanie vláde a tým aj parlamentu za starostlivosť, ktorá sa venuje národnostnej otázke. Veľa problémov sa vyriešilo. Ak je nejaký problém v národnostnej otázke, vážené dámy, vážení páni, je to problém rómskej národnosti, ale nie z pozície národnostného princípu, ale z pozície jej sociálno-ekonomického postavenia. Z pozície ich vzdelanostnej úrovne, z pozície ich vzťahu k práci, z pozície ich vzťahu využívať a zneužívať možnosti, ktoré im táto spoločnosť dáva. Tieto opatrenia sme prijali. V žiadnej krajine nie sú takéto opatrenia. Česká republika ich začala pripravovať určitým spôsobom, o čom mám informácie, ale neoverené, tak ma neberte za slová, aj v zmysle našich opatrení až po tých nešťastiach, ktoré sa v Českej republike vo vzťahu k rómskej národnosti vyskytli. Pripravení sme aj na to. Chcem zdôrazniť, že sme skutočne založili systémové kroky. Skutočne sme urobili obrovský kus práce vo vzťahu ako k drogám, tak k národnostiam, ale aj v oblasti európskej integrácie. Prestaňme to nevidieť. Hľadajme spôsoby, ako sa z toho odraziť, ako ísť ďalej. Je pred nami veľmi veľa práce vo všetkých oblastiach, vrátane národnostnej, o ktorej som hovoril. K národnostnej otázke mám ešte jednu poznámku. To nie je len otázka potrieb, otázka vytvárania podmienok od ktorejkoľvek vlády, od ktoréhokoľvek parlamentu, ale je to aj otázka chcenia z tej druhej strany. A platí to o všetkých národnostiach vrátane Rómov. Mám dojem, že niektoré organizácie, občianske združenia niektorých národností, resp. jednej národnosti, nechceli chápať, nechceli participovať v tom rozsahu alebo v takom ponímaní, ktorým by sa riešili problémy. Tu si musia vstúpiť do svedomia predovšetkým predstavitelia ako politických špičiek niektorých národnostných strán, tak aj niektoré občianske združenia. Nie je otázkou a nie je úlohou, ani cieľom rozoštvávať, ale stmeľovať. A keby sme to všetci robili tým spôsobom, tak by bolo podstatne menej kriku. A ten krik je vlastne pre nič. Ďakujem vám.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1470" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1470.p1">Ďakujem podpredsedovi vlády pánu Kalmanovi. Nech sa páči, pán poslanec Ftáčnik.</seg>
            </u>
            <u xml:id="ParlaMint-SK_1998-06-30-t1m49.u1471" who="#MilanFtáčnik.1956" ana="#regular">
               <seg xml:id="ParlaMint-SK_1998-06-30-t1m49.u1471.p1">Vážený pán podpredseda, zareagujem kratučko aj na vás, hoci moja pôvodná faktická poznámka mala smerovať k pánu poslancovi Slobodníkovi, lebo vtedy som sa prihlásil. Včera som predniesol vystúpenie, kde som konštatoval, že vláde sa vcelku darilo plniť otázku približovania sa k Európskej únii v oblasti plnenia ekonomických kritérií a aproximácie právneho poriadku, ale vláda jednoducho zlyhala v hlavnom cieli - získať plné členstvo, teda približovať sa s cieľom získať plné členstvo. Za štyri roky sme zhoršili svoju pozíciu vo vzťahu k pozícii, kde sme boli pred štyrmi rokmi porovnateľní so susednými krajinami - Českom, Poľskom, Maďarskom. To je realita, ktorá tu je a spadá do oblasti plnenia demokratických kritérií, pretože tu vládne princíp víťaz berie všetko. Pokiaľ sa toto nezmení, pozícia Slovenska môže byť akokoľvek dobrá v ostatných oblastiach, vnímanie Slovenska sa nezmení. To len krátko sumarizujem, čo som včera vysvetlil možno na väčšej ploche. K pánu poslancovi Slobodníkovi kratučko. Pán poslanec Slobodník má právo na svoje fantazmagorické predstavy, ale jednoducho, uvedomme si, že to, čo sa snaží nahovoriť, je princíp, akoby všetky štáty hodnotili iné štáty podľa toho, čo v nich robí opozícia. Je to blud. Skutočne je to blud. Bol tu vysoký predstaviteľ amerického ministerstva zahraničných vecí, ktorý povedal: Vnímame, čo hovorí na Slovensku Čarnogurský, Weiss alebo neviem kto, ale v prvom rade nás zaujíma, čo hovorí vláda, aké vláda robí kroky. A spomeňte si na všetky veci, ktoré ste robili od nerešpektovania zákona pri nastúpení poslanca za náhradníka cez prijímanie všetkých možných vecí. To sú vaše kroky, ktoré ste vy urobili a zahraničie ich vníma. Povedať, že opozícia sa teší z toho, resp. je zúrivá z toho, že Luxemburský summit dopadol, ako dopadol, my sa tešíme, že Slovensku zostala šanca, a sme presvedčení, že ju treba premeniť na postup smerom dopredu...</seg>
            </u>
            <kinesic type="ringing">
               <desc>Zaznel zvuk časomiery.</desc>
            </kinesic>
            <u xml:id="ParlaMint-SK_1998-06-30-t1m49.u1472" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1472.p1">Ďakujem. Prosím pána poslanca Lauka.</seg>
            </u>
            <u xml:id="ParlaMint-SK_1998-06-30-t1m49.u1473" who="#PeterLauko.1949" ana="#regular">
               <seg xml:id="ParlaMint-SK_1998-06-30-t1m49.u1473.p1">Ďakujem pekne, pán podpredseda. Chcem zareagovať na vystúpenie pána Slobodníka, ktoré ma neprekvapilo, pretože som člen zahraničného výboru a zažívam takéto spôsoby na každom rokovaní zahraničného výboru. Skôr som očakával od predsedu zahraničného výboru, že povie svoje stanovisko a vecné argumenty k jednotlivým prioritám zahraničnej politiky, ktoré sú v programovom vyhlásení vlády. Bohužiaľ, z jeho vystúpenia som sa nedozvedel, čo urobil zahraničný výbor v integrácii do NATO, čo urobil zahraničný výbor v integrácii do Európskej únie, čo urobil zahraničný výbor vo vzťahu k okolitým štátom. Jednoducho sa tu hovorilo a predseda zahraničného výboru hovoril o niečom celkom inom. Také extrémne názory, akože vodcovia opozície neurobili nič, mohol by som hovoriť aspoň 10 argumentov, čo urobili vodcovia opozície pre Slovensko. Nechcem vás však zdržiavať, pretože to už všetci dobre viete. Pán predseda zahraničného výboru preukázal svojím prejavom i tým, ako ho predniesol, absolútnu neschopnosť v zahraničnopolitickej oblasti. Vyvoláva konflikty nielen medzi koaličnými a opozičnými poslancami, ale v zahraničnom výbore a na zahraničných cestách už boli konflikty aj medzi vlastnými poslancami, medzi predsedom zahraničného výboru a podpredsedníčkou zahraničného výboru. Osobne si myslím, že jeho fantazmagórie a choré výplody sú z kategórie "jedna pani povedala" a hľadá nepriateľa tam, kde nie je. Mal by sa skôr sústrediť na zhodnotenie svojej roboty, čo urobil. Raz alebo dvakrát bola ministerka zahraničných vecí na zasadnutí zahraničného výboru. Prvýkrát bol problém, či to majú počúvať novinári. Nakoniec pani ministerka prečkala celý čas v jeho kancelárii. Druhýkrát sme sa hádali pred novinármi. To je systém práce predsedu zahraničného výboru.</seg>
            </u>
            <kinesic type="ringing">
               <desc>Zaznel zvuk časomiery.</desc>
            </kinesic>
            <u xml:id="ParlaMint-SK_1998-06-30-t1m49.u1474" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1474.p1">Ďakujem. Prosím pána poslanca Čarnogurského.</seg>
            </u>
            <u xml:id="ParlaMint-SK_1998-06-30-t1m49.u1475" who="#JánČarnogurský.1944" ana="#regular">
               <seg xml:id="ParlaMint-SK_1998-06-30-t1m49.u1475.p1">Pán podpredseda Kalman, povedali ste, že vy sa necítite spoluzodpovedný za útok na poslanca Pittnera. Pán podpredseda, ste členom vlády a ako člen vlády spoluzodpovedáte za činnosť Slovenskej informačnej služby. Z prostredia Slovenskej informačnej služby už asi dva mesiace prichádzajú informácie o tom, že sa pripravuje útok na Ladislava Pittnera. Tie informácie majú takú intenzitu, že asi pred mesiacom boli uverejnené v denníku Sme, môžete si to potom prečítať. Konštatujem, že dnes sa uskutočnila pravdepodobne iba malá časť z toho, o čom jednoducho prichádzajú už dva mesiace informácie zo Slovenskej informačnej služby. Pán podpredseda, a preto aj vy zodpovedáte za dnešný útok na Ladislava Pittnera, spoluzodpovedáte tak, ako zaň spoluzodpovedajú všetci vládni poslanci sediaci v tejto snemovni, ktorí hlasovali proti doplneniu kontrolného výboru nad Slovenskou informačnou službou o zástupcov opozície, ktorí hlasovali proti tomu, aby sem prišiel Ivan Lexa a podal správu o činnosti Slovenskej informačnej služby, ktorí hlasovali proti všetkým návrhom opozície na lepšiu kontrolu Slovenskej informačnej služby.</seg>
            </u>
            <u xml:id="ParlaMint-SK_1998-06-30-t1m49.u1476" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1476.p1">Prosím pani poslankyňu Zelenayovú.</seg>
            </u>
            <u xml:id="ParlaMint-SK_1998-06-30-t1m49.u1477" who="#EvaZelenayová.1945" ana="#regular">
               <seg xml:id="ParlaMint-SK_1998-06-30-t1m49.u1477.p1">Ďakujem pekne za slovo. Som veľmi rada, že po tom, čo opozícia ustavične obviňuje vládnu koalíciu z neúspechov v integrácii, povedal pán Slobodník to, čo povedal. Všetci predsa vieme, že na týchto medzinárodných úspechoch sa podieľa ako vládna koalícia, tak aj vládna opozícia, pretože politická klíma je zrkadlo všetkých politických strán. A mrzí ma, že nepovedal aspoň jeden taký typický príklad toho, ako sa opozícia sústreďovala na to, aby vytvorila zlý obraz o Slovensku, ktorý by sa potom mohol použiť aj v správe Európskej komisie proti Slovensku a ktorý znamená, že na Slovensku nie je dostatok demokracie. Bolo to napríklad organizovanie mítingov Za slobodu slova, ktorá dodnes znie proti Slovensku v tom zmysle, že na Slovensku nie je dostatok slobody v médiách, nie je dostatok demokratickosti. To je jeden zo základných pilierov, ktorý sa hodnotí pri prijímaní štátov do Európskej únie a NATO a v tom má nezastupiteľnú vinu opozícia. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1478" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1478.p1">Prosím podpredseda parlamentu pána Ľuptáka.</seg>
            </u>
            <u xml:id="ParlaMint-SK_1998-06-30-t1m49.u1479" who="#JánĽupták.1946" ana="#regular">
               <seg xml:id="ParlaMint-SK_1998-06-30-t1m49.u1479.p1">Dobre, že som prišiel. Azda, pán Čarnogurský, nechcete povedať, že člen Slovenskej informačnej služby oblial pána Pittnera nejakou tekutinou, že to bol člen Slovenskej informačnej služby. Prosím vás! Pýtam sa vás, z dediny, z ktorej ste utekali, vás vyháňala Slovenská informačná služba, alebo vás vyháňali ľudia. Tak zle ste si medzi občanmi narobili, ako si ani neviete predstaviť. A stále si ešte robíte. To isté môžeme aj my povedať, že ste sa sám dali obliať vašimi ľuďmi. To isté môžeme povedať. Či všetci tí, ktorých ste mali vo vašej strane alebo hnutí, boli alebo všetci sú vaši priaznivci? Máte nepriateľov aj vo svojom hnutí. Určite. Je mi to ľúto, ale takéto veci nevyťahujte, neobviňujte celú koalíciu. Musíte menovite povedať. Ste právnik. To mi je ľúto. Budem hovoriť s občanmi o tom, ako klamete, ako zavádzate tento národ. Som nútený to hovoriť.</seg>
            </u>
            <u xml:id="ParlaMint-SK_1998-06-30-t1m49.u1480" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1480.p1">Medzitým sa prihlásil predseda parlamentu pán Gašparovič.</seg>
            </u>
            <u xml:id="ParlaMint-SK_1998-06-30-t1m49.u1481" who="#IvanGašparovič.1941" ana="#regular">
               <seg xml:id="ParlaMint-SK_1998-06-30-t1m49.u1481.p1">Pani poslankyne, páni poslanci, mali sme stretnutie s predsedami klubov na poslaneckom grémiu, aby sme sa dohodli na pokračovaní 49. schôdze, aby sme sa rozhodli, ako budeme postupovať pri návrhu skupiny poslancov, ktorí vyslovujú nedôveru ministrovi vnútra. Dohodli sme sa tak, že súčasná rozprava bude do 13.00 hodiny, od 13.00 do 14.00 hodiny bude obedňajšia prestávka. O 14.00 hodine začína hodina otázok. Keďže na hodinu otázok sú len dve otázky pre premiéra, o ktorých predpokladáme, že budú veľmi rýchlo zodpovedané, v rámci tohto časového limitu by sme si odhlasovali tak, ako nám to dovoľuje rokovací poriadok, že zaradíme ako posledné body programu tejto schôdze návrh poslancov na vyslovenie nedôvery ministrovi a druhý návrh poslancov, pokiaľ ide o prijatie uznesenia o referende. Len čo by sme toto prijali, tak ten bod by bol ako posledný bod programu. A potom by sme pokračovali v rozprave k tomuto bodu programu s tým, že ak by sa rozprava neskončila do 19.00 hodiny, dohodli by sme sa na tom, že budeme pokračovať, aby sme mohli prerokovať potom tento posledný bod programu. Ak by súhlas Národnej rady nebol, budeme potom uvažovať, či zvoláme 51. schôdzu ešte na tento deň, alebo ju potom zvoláme na budúci týždeň. Tak sme sa dohodli. Prosím, aby ste akceptovali najmä obedňajšiu prestávku medzi 13.00 a 14.00 hodinou. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u1482" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1482.p1">Ďakujem pekne. Prosím pána Miklušičáka.</seg>
            </u>
            <u xml:id="ParlaMint-SK_1998-06-30-t1m49.u1483" who="#JozefMiklušičák.1955" ana="#regular">
               <seg xml:id="ParlaMint-SK_1998-06-30-t1m49.u1483.p1">Ďakujem, pán podpredseda. Ešte k vystúpeniu pána poslanca Slobodníka musím konštatovať, že z jeho úst sme si, bohužiaľ, nevypočuli jeho postoj k odpočtu plnenia programového vyhlásenia vlády, ale vypočuli sme si odpočet duševného stavu pána poslanca. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1484" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1484.p1">Ďakujem. Prihlásil sa minister financií pán Maxon.</seg>
            </u>
            <u xml:id="ParlaMint-SK_1998-06-30-t1m49.u1485" who="#MiroslavMaxon.1951" ana="#regular">
               <seg xml:id="ParlaMint-SK_1998-06-30-t1m49.u1485.p1">Vážený pán predsedajúci, vážené dámy a páni, chcem využiť najpočetnejšiu zostavu od programového vyhlásenia zástupcov SDĽ, ale práve teraz sa o jedného ten počet zmenšil. Prosím, včera som vyslovil presvedčenie, že je u vás dostatok intelektuálov a som presvedčený, že máte miesto aj v budúcej snemovni Národnej rady Slovenskej republiky. Ale z toho pohľadu mi dovoľte uviesť niekoľko skutočností, s ktorými som sa mal možnosť oboznámiť včera. V súvislosti s plnením odpočtu Programového vyhlásenia vlády Slovenskej republiky sa veľa diskutuje aj o programoch politických strán, o budúcich programoch politických strán. Predpokladám, kolegovia zo Strany demokratickej ľavice, že poznáte tento materiál, a ak by ste dovolili, povedal by som k nemu niekoľko slov. Aké prísľuby dáva Strana demokratickej ľavice? Vyššie platy, nižšie dane, viac bytov. "Do roku 2002 podporíme rast miezd na úroveň o 15 % vyššiu ako v roku 1989." Dobre počúvate, ako v roku 1989. Len pre informáciu: v roku 1989 bola priemerná mzda 3 142 korún, ak vzrastie o 15 %, je o 613 korún väčšia ako minimálna mzda, je o 613 väčšia, ako je životné minimum, ale o 5 613 nižšia, ako je súčasne priemerná mzda, ktorá predstavuje 9 226 korún. Čo ma ale viedlo k tomu, že teraz o tom hovorím? Vedie ma k tomu aj skutočnosť, že som si v tomto vašom dokumente prečítal, že ak chcem vedieť viac, mám volať nonstop linku a je tam uvedené telefónne číslo. Musím s poľutovaním konštatovať, že na nonstop linke sa ozval hlas, ktorý si vyžiadal môj názor. Ale ja som chcel vedieť viac, čo ste týmito riadkami, ktoré sú na tomto letáčiku uvedené, mysleli. Musím povedať, že bolo pre mňa ďalším šokom, keď som si prečítal odsek 2 Zdravotnícka starostlivosť - základná povinnosť štátu: "Urobíme kroky na to, aby občan neplatil v hotovosti za ošetrenie, ak si riadne platí zdravotné poistenie." Dámy a páni, preboha, čo ste to tam napísali? Tento bod máte dopredu splnený. Vyzývam vás k profesionalite a korigujte to, aké prísľuby dáva Strana demokratickej ľavice občanom Slovenskej republiky. Jediný bod, s ktorým súhlasím a bol by som rád, keby sa nám to všetkým podarilo: "Ponúkneme riešenia na zníženie nezamestnanosti pod 10 %." Samozrejme, zaujal ma aj posledný odsek, kde sa uvádza: "Stop korupcii, násiliu, mafiám, tvrdo proti zločinu. Zriadime centrum v boji proti organizovanému zločinu, vytvoríme úrad na ochranu a pomoc svedkom a obetiam." Nehovoriac o tom, že časť bola legislatívnymi vecami splnená. Ale, dámy a páni, takýto malý letáčik a toľko lapsusov - okrem toho, samozrejme, aj gramatických -, lebo môžete zriadiť centrum boja proti organizovanému zločinu, a nie centrum v boji proti organizovanému zločinu. Prečo to hovorím? Mám, samozrejme, tento materiál aj vo farebnom vyhotovení, pretože ma natoľko inšpiroval. Hovorím to preto, že na tých niekoľko sto stranách odpočtu programového vyhlásenia nie je toľko vecných a formálnych lapsusov ako na tomto malom papieriku. Profesionalizujte svoju činnosť, lebo som presvedčený, že ľavica do parlamentu patrí.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1486" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1486.p1">Ďakujem pánu ministrovi Maxonovi. Znovu sa prihlásil pán poslanec Ftáčnik.</seg>
            </u>
            <u xml:id="ParlaMint-SK_1998-06-30-t1m49.u1487" who="#MilanFtáčnik.1956" ana="#regular">
               <seg xml:id="ParlaMint-SK_1998-06-30-t1m49.u1487.p1">Reagujem len na pána ministra. Chcem ho ubezpečiť, že nemusí mať obavy o duševné zdravie Strany demokratickej ľavice. Aby mohol pokojne spať, rád mu vysvetlím, ako to bude s tými mzdami. Naša predstava je, že naozaj si občania zaslúžia vyššie platy a bude to o 15 % vyššie oproti roku 1989 v oblasti reálnych miezd, pán minister. A tam by tie počty vyzerali trošku inak, než tie, ktoré ste hovorili. Keď hovoríme o nižších daniach, tak sľubujeme, že uskutočníme vami tri roky odkladanú reformu, ktorú pán minister financií sľuboval, že uskutočnia od 1. 1. vždy toho najbližšieho roku. A ten posledný rok mal byť rok 1998. Ak hovoríme o väčšom počte bytov, tak hovoríme o tom, čo sa vám nepodarilo splniť v programovom vyhlásení vlády, lebo ste si dali najprv 100 tisíc, potom 60 tisíc a realita vyzerá ešte úplne inak a mladí ľudia dnes nemajú šancu získať reálne byt. Takže toto myslíme tým naším heslom. A čo sa týka zdravotnej starostlivosti, tam je tiež problém s programovým vyhlásením vlády, pretože štát si rok po roku znižuje svoje platby do systému zdravotného poistenia a lekári hrozia občanom tým, že budú musieť zaplatiť, aby mohli získať zdravotné ošetrenie. Samozrejme, že je to v rozpore so všetkými predpismi, ale k tomu doviedla zdravotnú starostlivosť a zdravotný systém v našej krajine vaša vláda platbami do systému zdravotného poistenia, ktoré si prostredníctvom parlamentu znižuje rok po roku. Vy si pamätáte, že ešte ako poslanec ste spoločne s nami bojovali za to, aby nie 70 %, ale 80 %, a ono sa to nakoniec aj podarilo, ale stále to nebolo dosť na to, aby systém zdravotného poistenia mal toľko peňazí, aby nehrozilo to, čo je tam napísané. Toľko len na vysvetlenie, aby ste mali lepší spánok.</seg>
            </u>
            <u xml:id="ParlaMint-SK_1998-06-30-t1m49.u1488" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1488.p1">Ďakujem. Samozrejme, nechcem k tomu diskutovať, ale dovoľte mi povedať jednu vetu. Včera sme mali možnosť pred televíznymi kamerami vo VTV pri klube povedať aj pani poslankyni Schmögnerovej, kde sú tie kardinálne omyly, pokiaľ ide o daňovú zaťaženosť, aj ten posledný príklad. Ďakujem. Prosím pána poslanca Romana Kováča.</seg>
            </u>
            <u xml:id="ParlaMint-SK_1998-06-30-t1m49.u1489" who="#RomanKováč.1940" ana="#regular">
               <seg xml:id="ParlaMint-SK_1998-06-30-t1m49.u1489.p1">Obmedzím sa len na úprimné a hlboké poďakovanie pánu ministrovi financií za jeho konštruktívny diskusný príspevok k hodnoteniu plnenia programového vyhlásenia vlády. Myslím si, že bol veľmi adresný a veľmi presne opísal vo svojom príspevku to, o čom vláda v programovom vyhlásení hovorila a čo splnila. Ďakujem, pán predsedajúci, že tak úspešne dávate slovo ľuďom, ktorí hovoria presne k veci.</seg>
            </u>
            <u xml:id="ParlaMint-SK_1998-06-30-t1m49.u1490" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1490.p1">Ďakujem za pochvalu, pán poslanec. Som si vedomý toho, že dávam slovo každému, kto sa prihlási, a ministrovi obzvlášť, a najmä ministrovi, ktorý sa aj vyzná vo financiách. V poradí je písomne prihlásený pán poslanec Fico.</seg>
            </u>
            <u xml:id="ParlaMint-SK_1998-06-30-t1m49.u1491" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u1491.p1">Vážené dámy, vážení páni, v programovom vyhlásení schválenom Národnou radou sa vláda zaviazala pripraviť a dôsledne presadzovať program Čisté ruky. Citujem z tohto programu: "Vláda považuje v prvom rade za nevyhnutné zvýšiť morálku a disciplínu, bezúhonnosť a nepodplatiteľnosť v štátnych orgánoch, čo umožní pozitívne ovplyvňovanie disciplíny, morálky, statočnosti aj v ďalších orgánoch a inštitúciách i u samotných občanov. Program Čisté ruky", citujem ďalej, "neznamená len eliminovanie korupcie v jej užšom chápaní, to jest úplatkárstva. Znamená vytváranie bariér proti všetkým formám predajnosti, nezákonnosti, nestatočnosti, neoprávneného zvýhodňovania a uprednostňovania a podobne. Program Čisté ruky, to je tiež program na zabránenie prepierania finančných prostriedkov získaných trestnou činnosťou, nedodržiavaním, porušovaním, resp. obchádzaním zákonov a ďalších všeobecne záväzných právnych predpisov. Zabránenie tomu, aby sa takéto špinavé finančné prostriedky používali na korumpovanie pracovníkov štátneho aparátu, na ovplyvňovanie politických strán a hnutí, na vytváranie nátlakových skupín za účelom presadzovania úzkych partikulárnych záujmov v protizákonných aktivitách podnikateľských subjektov a aby umožňovali bujnenie nečestnosti a nestatočnosti v živote spoločnosti a jej jednotlivcov. Program Čisté ruky znamená vytláčať špinavé peniaze zo všetkých oblastí verejného života." To je citácia z programu Čisté ruky, ktorý vláda Slovenskej republiky svojím uznesením schválila 21. marca 1995. Vážené dámy a páni, program Čisté ruky, ku ktorému sa vláda zaviazala vo svojom vládnom programe, je v podstate súhrnom legislatívnych, inštitucionálnych, organizačných, personálnych, výchovných a mediálnych aktivít v boji proti korupcii. Samozrejme, sme v parlamente, preto by nás malo zaujímať, do akej miery vláda splnila úlohy, ktoré si uložila v tomto programe, a najmä ma zaujímajú úlohy v oblasti legislatívy, pretože vláda vyslovene hovorí, že v legislatívnej oblasti bude potrebné v rokoch 1995, 1996 prijať alebo, lepšie povedané, pripraviť tieto druhy zákonov. Aby som nebol kritizovaný pre neobjektívnosť, pôjdem rad za radom k jednotlivým návrhom zákonov tak, ako ich mala pripraviť vláda a povieme si, do akej miery bol splnený tento program. Chcem však predtým ešte upozorniť, že viackrát Strana demokratickej ľavice žiadala v Národnej rade Slovenskej republiky odpočet plnenia tohto programu. Ani raz sa tak nestalo. Dokonca neboli prijaté ani naše návrhy na prijatie uznesenia Národnej rady Slovenskej republiky, ktorým by bolo vláde uložené, aby informovala Národnú radu o plnení tohto programu. Ak teda pristúpim k jednotlivým návrhom zákonov, začnem tak, ako sú uvedené v programe Čisté ruky. "Vypracovať návrh zákona Národnej rady Slovenskej republiky o verejnej službe." Plnenie: Nesplnené. Vláda Slovenskej republiky takýto návrh zákona do Národnej rady doteraz nepredložila, do druhého čítania sa dostal iba návrh zákona o štátnej službe, ktorý bol z ďalšieho legislatívneho konania stiahnutý. Pokračujeme ďalej. "V rámci rekodifikácie Trestného zákona a Trestného poriadku posúdiť najmä zvýšenie trestných sadzieb za trestné činy úplatkárstva, ďalej doplnenie skutkových podstát § 160 a 162 Trestného zákona o ustanovenia, ktoré by mali postihovať zadováženie značného prospechu alebo prospechu veľkého rozsahu, zaradiť trestné činy prijímania úplatku a nepriameho úplatkárstva do § 168 a vypustiť zákonnú podmienku neodkladnosti oznámenia z § 163 Trestného zákona." Presne citujem úlohu, ako bola stanovená v programe Čisté ruky. Plnenie je, samozrejme, nesplnené, pretože napriek skutočnosti, že program Čisté ruky prijal takéto úlohy, vláda prišla s návrhom na vypustenie trestného činu podplácania, teda urobili sme úplne opačný krok, ako bolo uvedené v bode 3 legislatívnych úloh programu Čisté ruky. Takáto predstava, vážené dámy a páni, a takáto právna úprava nemá vo svete obdobu. Prieči sa dokonca aj predstavám Rady Európy a Európskej únie o boji proti korupcii, pretože všetky európske dohovory v tejto oblasti vyslovene žiadajú krajiny, aby kriminalizovali trestný čin podplácania. My sme jediná krajina, porovnával som asi 17 trestných kódexov v Európe a v ďalších krajinách sveta, ktorá pozná beztrestnosť podplácania tak, ako sme ju zakotvili novelizáciou z roku 1995. Neboli sme to len my, ktorí upozorňujeme na nezmyselnosť, absurditu tejto právnej úpravy, ale sú tu aj experti a prax, ktorá jednoznačne ukazuje, že táto právna úprava mala negatívny vplyv na trestný postih úplatkárstva. Samotný generálny prokurátor Slovenskej republiky sa na rokovaní ústavnoprávneho výboru vyjadril, že táto právna úprava bola nezmyselná, že vôbec neviedla k tomu, k čomu bola nasmerovaná. Pokúsili sme sa o návrat k tomuto trestnému činu novelizáciou, ale Národná rada Slovenskej republiky, aby uchránila hlúposť, ktorej sa dopustila vláda, podporila vládu a odmietla zaradiť trestný čin podplácania naspäť do Trestného zákona. Takže musím zdôrazniť, že bod tri je nesplnený. Presne naopak, urobil sa krok, ktorý ide presne proti úvahám stanoveným v bode 3, nehovoriac o tom, že táto novelizácia, to znamená vypustenie trestného činu podplácania, bola urobená v podstate dva mesiace po tom, čo sme schválili program Čisté ruky alebo čo vláda Slovenskej republiky prijala svojím uznesením program Čisté ruky. Nehovoriac o tom, že Slovenská republika pristúpila ešte aj k medzinárodnému dohovoru o tom, že máme trestne stíhať pracovníkov rôznych medzinárodných inštitúcií, ak berú úplatky alebo ak sa úplatky dávajú. Čiže aj v tomto smere sú v rozpore s programom Čisté ruky. Bod 4 programu Čisté ruky znie: "Novelizovať zákon číslo 424/1991 Zb. o združovaní v politických stranách, politických hnutiach, predovšetkým ustanovenia o financovaní a hospodárení politických strán a hnutí." Cieľom malo byť sprehľadnenie finančných tokov v politických stranách. Plnenie: Vláda Slovenskej republiky žiadnu podobnú novelu nepripravila. Bod 5: "Vypracovať návrh zákona o preukazovaní pôvodu nadobudnutého majetku." V zákone - opäť citujem z programu Čisté ruky - sa mala stanoviť najmä hranica hodnoty majetku, od ktorej by bola povinnosť preukazovania jeho pôvodu, spôsoby a termíny atď. Plnenie: vláda žiadny návrh zákona nepripravila. Čo je zaujímavé, ministerstvo financií - už tu nesedí ani minister financií, je mi to ľúto -, ministerstvo financií vo svojej informácii o plnení programu Čisté ruky konštatuje, že predpokladom spracovania takéhoto návrhu je skončenie procesu privatizácie národného majetku. Tak to už naozaj považujem za výsmech, pretože najprv si dáme v roku 1995 do programu Čisté ruky vypracovať návrh zákona o preukazovaní pôvodu nadobudnutého majetku, ktorý mal smerovať najmä do privatizácie, žiadny návrh nebol prijatý, a ministerstvo financií ešte k tomu povie, že takýto návrh zákona je možné pripraviť až potom, keď sa skončí privatizácia, čo je absolútna absurdita. Bod 6: "Novelizovať zákon číslo 418/1991 Zb. o štátnej kontrole v znení neskorších predpisov, resp. vypracovať nový zákon o štátnej kontrole." Nový zákon o štátnej kontrole nebol predložený, čiže úloha je nesplnená. Národná rada schválila iba zákon číslo 10/1996 Z. z. o kontrole v štátnej správe, ktorý je úplne odlišný od zámeru obsiahnutého v programe Čisté ruky. Čiže ďalšia nesplnená úloha. Bod 7 programu Čisté ruky: "Novelizovať zákon o verejnom obstarávaní tovarov, služieb a verejných prác v znení zákona"... atď. Predmetný zákon bol niekoľkokrát novelizovaný. Môžem povedať, že v tomto smere bola úloha programu Čisté ruky splnená. Bod 8: "Novelizovať Zákonník práce" - pred chvíľkou tu bol minister práce, už tu nie je - "najmä z hľadiska možnosti okamžite zrušiť pracovný pomer v prípade, že pracovník bol právoplatne odsúdený pre trestný čin prijímania úplatku alebo nepriameho úplatkárstva i na čas kratší ako jeden rok, resp. 6 mesiacov." Plnenie: Zákonník práce bol novelizovaný od roku 1995 šesťkrát, a ani v jednom prípade nebola v tej novelizácii úloha, ktorá je uvedená v programe Čisté ruky, čiže úloha nesplnená. Bod 9: "Pripraviť návrh nového colného zákona." Plnenie: Úloha splnená. Národná rada prijala tento zákon pod číslom 180/1996 Z. z. Bod 10: "Novelizovať zákon Národnej rady Slovenskej republiky číslo 171/1993 Z. z. o Policajnom zbore v znení neskorších predpisov s dôrazom na posilnenie právomocí služby finančnej polície." Plnenie: Právomoci služby finančnej polície boli posilnené zákonom číslo 353/1997 Z. z., ktorým sa novelizoval zákon o Policajnom zbore. Bod 12: "Novelizovať zákon Národnej rady Slovenskej republiky číslo 221/1994 Z. z. o preukazovaní pôvodu finančných prostriedkov pri privatizácii." Plnenie: Nesplnené. Vláda Slovenskej republiky nepredložila žiadny takýto návrh zákona. Bod 13: "Novelizovať zákon Slovenskej národnej rady z roku 1992 o Národnej banke Slovenska v znení neskorších predpisov. V novele okrem iného ustanoviť povinnosť Národnej banky Slovenska informovať daňové orgány, najmä v prípadoch podozrenia z nezákonnej činnosti alebo realizácie neobvyklých peňažných operácií." Plnenie: Žiadny takýto návrh zákona nebol prijatý ani predložený. A opäť ministerstvo financií napísalo fantastickú vec, že Národná banka Slovenska nemôže takéto operácie zistiť, preto netreba takýto návrh zákona podávať. Čiže po čase prichádzalo ministerstvo financií na to, že niektoré úlohy, ktoré sú v programe Čisté ruky, sú nerealizovateľné alebo úplne nezmyselné. Bod 14: "Novelizovať zákon číslo 21/1992 Zb. o bankách v znení neskorších predpisov." Národná rada schválila novelizácie tohto zákona, ktoré sa dotýkajú úloh programu Čisté ruky. Napríklad v marci 1995 bola schválená novelizácia, na základe ktorej sú banky povinné oznamovať daňovým úradom otváranie účtov klientov a podobne. Bod 16: "Novelizovať zákon o veľkej privatizácii číslo 92/1991 Zb." Čo malo byť úlohou tejto novelizácie? Vážené dámy a páni, úlohou tejto novelizácie malo byť: odstrániť nejasnosti rozhodovacieho procesu v privatizácii, rozšíriť právne možnosti postihu podnikateľských subjektov atď. Uvedený zákon bol niekoľkokrát novelizovaný. Nikdy však novelizácie nepriniesli prehľadnosť privatizačného procesu. K návrhu novelizácie z roku 1997 bola vláda Slovenskej republiky donútená nálezom Ústavného súdu, na základe ktorého bola právna úprava umožňujúca Prezídiu Fondu národného majetku rozhodovať o priamych predajoch v rozpore s Ústavou Slovenskej republiky. Bod 18: "Novelizovať zákon Národnej rady Slovenskej republiky číslo 249/1994 Z. z. o boji proti legalizácii príjmov z najzávažnejších, najmä organizovaných foriem trestnej činnosti." Žiadna novelizácia tohto zákona nebola urobená. Úloha je teda nesplnená. Vykonávacia vyhláška okrem toho bola prijatá k tomuto zákonu až s účinnosťou od 1. júla 1997, čím sa prakticky na tri roky termínovalo pôsobenie zákona o boji proti praniu špinavých peňazí. Mohli by sme rozprávať celé rozprávky o tom, ako ten zákon v praxi vôbec nefunguje. Bod 21 - toto je azda najväčšia perlička programu Čisté ruky: "Novelizovať zákon Národnej rady Slovenskej republiky číslo 39/1993 Z. z. o Najvyššom kontrolnom úrade Slovenskej republiky." Táto novelizácia mala priniesť oprávnenie Najvyššieho kontrolného úradu vykonávať kontrolu nakladania s majetkom, ktorý prešiel do Fondu národného majetku podľa zákona číslo 92/1991 Zb. Vážené dámy a páni, vláda Slovenskej republiky ani raz takýto návrh zákona nepredložila. Úloha nesplnená. Čo je však horšie, poslanci Strany demokratickej ľavice predložili päťkrát návrh tohto zákona a vo všetkých prípadoch vládna koalícia návrh SDĽ odmietla napriek tomu, že je výslovnou úlohou programu Čisté ruky. Bod 22: "Vypracovať návrh exekučného zákona, pretože súčasná právna úprava podľa zákona nevyhovuje." Návrh exekučného zákona bol prijatý Národnou radou v roku 1995. Bod 23: "Vypracovať návrh zákona o sťažnostiach, oznámeniach a podaniach občanov." Vláda predložila tento návrh zákona oneskorene, bol prijatý až v roku 1998 v Národnej rade. Vážené dámy a páni, mohol by som ísť ďalej, ale myslím si, že tento výpočet najvýznamnejších legislatívnych úloh obsiahnutých v antikorupčnom programe Čisté ruky potvrdzuje, že vláda Slovenskej republiky pri plnení tohto programu v oblasti legislatívy jednoducho zlyhala. Najzarážajúcejšie sú skutočnosti, že pri niektorých úlohách vláda a vládna koalícia v Národnej rade konali v príkrom rozpore s programom Čisté ruky. Je to najmä v súvislosti s trestným činom podplácania a v súvislosti s kontrolou Fondu národného majetku prostredníctvom Najvyššieho kontrolného úradu Slovenskej republiky. Snažil som sa byť objektívny. Tam, kde boli úlohy splnené, som povedal, ale na 85 % bol program Čisté ruky ignorovaný. Ak by som sa teraz ešte raz vrátil k úvodu, ktorý som čítal z programu Čisté ruky, kde sa vláda zaviazala pripraviť program Čisté ruky a kde považuje za nevyhnutné zvýšiť morálku, disciplínu, bezúhonnosť, nepodplatiteľnosť štátnych orgánov, čo umožní pozitívne ovplyvňovať disciplínu, morálku, statočnosť aj v ďalších orgánoch a inštitúciách aj u samotných občanov, musím povedať, že stav spoločnosti je úplne niekde inde. Je tu nemorálka, je tu nedisciplína, je tu veľká korupcia vo všetkých štátnych orgánoch. Korupcia dokonca presahuje ešte aj ďalej ako tam, kde by sme ju chceli mať. Takže musím konštatovať, že pokiaľ ide o túto časť vládneho programu a jeho plnenie, táto úloha nebola splnená a vláda Slovenskej republiky v ňom zlyhala. Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1492" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1492.p1">Ďakujem. Prosím pani poslankyňu Rusnákovú. Nasleduje pán poslanec Švec Juraj.</seg>
            </u>
            <u xml:id="ParlaMint-SK_1998-06-30-t1m49.u1493" who="#EvaRusnáková.1958" ana="#regular">
               <seg xml:id="ParlaMint-SK_1998-06-30-t1m49.u1493.p1">Vážené dámy, vážení páni, dovoľte mi, aby som sa venovala viacerým oblastiam z programového vyhlásenia vlády. Prvá oblasť sa bude týkať životného prostredia. Vláda Slovenskej republiky vo svojom programovom vyhlásení považuje riešenie problémov životného prostredia za súčasť zvyšovania životnej úrovne obyvateľstva, podmienku rozvoja ekonomiky a predpoklad na priblíženie sa Slovenskej republiky k štandardom starostlivosti o životné prostredie štátov Európskej únie. Mnohé kroky vlády Slovenskej republiky však boli vykonané formálne a dokonca často v rozpore s potrebami tvorby a ochrany životného prostredia. Jedným z nich bolo napríklad včlenenie osobitnej štátnej správy pre životné prostredie do všeobecnej štátnej správy, čím sa výrazne oslabilo jej postavenie a jej odolnosť voči tlakom ekonomickej loby bola podstatne znížená. Je potrebné povedať, že v tomto rezorte boli vykonané aj kroky, ktoré boli správne a dobré, pravdepodobne by ich bola vykonala hociktorá vláda, ktorá by mala túto právomoc. Je však potrebné povedať aj to, že postojom rezortu životného prostredia nebola venovaná dostatočná podpora zo strany niektorých členov vlády a nebola prejavená snaha problémy riešiť pružne. Rezort napríklad musel vyvíjať neraz maximálne úsilie o uchovanie svojich kompetencií a o pozitívnu zmenu ostatných rezortov v oblasti zabezpečovania záujmov ochrany životného prostredia. V tejto súvislosti mi dovoľte spomenúť aspoň kauzu Správy národných parkov vo Vysokých Tatrách. V oblasti ochrany ovzdušia emisie základných znečisťujúcich látok výrazne klesli od roku 1990, čo bolo, samozrejme, zapríčinené aj zavedením pomerne prísnych emisných limitov. Tieto emisné limity však boli zavedené už v roku 1992. Sprísnenie v roku 1996 sa prevažne minulo účinkom a značná časť podnikov, približne 30 %, nebude schopná splniť požiadavky platných predpisov. Vláda namiesto toho, aby vhodnou kombináciou pomoci a donucovania zabezpečila splnenie požiadaviek legislatívy, rozhodla o zmene právnych predpisov tak, aby podniky, ktoré neplnia predpisy, mohli prevádzkovať ďalej svoju výrobu, a to až do roku 2008. I keď v niektorých prípadoch môže byť posunutie termínu opodstatnené, neúnosne dlhý čas je demotivujúci a v mnohých prípadoch podniky z tohto dôvodu zastavili už sa rozbiehajúce investičné akcie na ochranu ovzdušia. Kurióznym zostáva neustály nátlak uhoľnej loby na takú úpravu platných predpisov, ktorá by uprednostnila spaľovanie uhlia produkujúceho priveľa škodlivín pred spaľovaním kvalitnejšieho uhlia. Prvý úspech zaznamenala uhoľná loby pri vyhláške číslo 268/1997 Z. z. o kvalite palív, kde prostredníctvom ministerstva hospodárstva presadila na úkor životného prostredia výrazne benevolentné limity pre obsah síry v uhlí, a to 1,5 g na jednotku výhrevnosti oproti pôvodnému návrhu 1,1 g. V oblasti ochrany a racionálneho využívania vôd sa zamlčuje, že zatiaľ čo počet obcí s verejným vodovodom sa zvýšil od roku 1994 do roku 1997 o 401 obcí, za rovnaké obdobie počet obcí s verejnou kanalizáciou sa zvýšil iba o 38. To znamená, že v období posledných troch rokov sa počet obcí na Slovensku, v ktorých nie je zabezpečené vyhovujúce zneškodňovanie odpadových vôd, zvýšil o 363 obcí a dosiahol celkový počet 1 443 oproti 1 080 obciam v roku 1994. Na Slovensku je ešte 114 verejných kanalizácií z 218 významných verejných kanalizácií, ktoré vypúšťajú odpadové vody v rozpore s platným zákonom, osobitne s nariadením vlády číslo 242/1993. Dokumentovanie zdrojov minerálnych vôd sa uskutočňuje na úkor prieskumu zdrojov obyčajných podzemných vôd vyhľadávaných na pitné účely. Údaj o zdokumentovaní 74,13 m3 za sekundu využiteľných pitných podzemných vôd je zavádzajúci, pretože je známy najmenej už 10 rokov. V oblasti odpadového hospodárstva je v súčasnosti relatívne najviac nesplnených opatrení. Separovaný zber odpadov sa nevykonáva v zmysle koncepcie s podporou ekonomických nástrojov. Väčšinou je organizovaný na základe entuziazmu niektorých obecných zastupiteľstiev. Systematický monitoring v odpadovom hospodárstve Slovenskej republiky nebol zavedený a okrem náhodného príležitostného merania prakticky neexistuje. Pri hodnotení rizikových faktorov a jadrovej bezpečnosti je potrebné konštatovať, že tzv. atómový zákon číslo 103/1998 Z. z. predstavuje síce nevyhnutný a potrebný, ale predsa len základný krok na dotvorenie uceleného moderného systému právnych predpisov, ekonomických a etických bariér v ochrane pred rizikovými faktormi a v jadrovej bezpečnosti. Oceniť treba vznik Štátneho fondu pre likvidáciu jadrových zariadení a manipuláciu s rádioaktívnymi odpadmi, Krízového centra Úradu jadrového dozoru a oživenie činnosti Komisie pre radiačnú haváriu. V odpočte plnenia úloh v oblasti ekonomiky životného prostredia úplne absentuje celoštátna koncepcia odstraňovania starých záťaží, t. j. dekontaminácie znečisteného horninového prostredia a podzemných vôd minulou činnosťou a program jej postupnej realizácie na základe určenia environmentálnych a ekonomických priorít. Dovoľte mi tu pripomenúť prerokúvanie štátneho rozpočtu, kde bol návrh na zvýšenie a navŕšenie finančných prostriedkov pre kapitolu ministerstva obrany, kde som ako opozičná poslankyňa upozornila na to, že najmä znečisťovanie hornín po bývalej Sovietskej armáde a vlastne dekontaminovanie znečisteného horninového prostredia je v takom stave, že nie je možné pripustiť, aby sa finančné prostriedky znižovali, ale je potrebné dosahovať aspoň tú finančnú úroveň, ktorá bola v predchádzajúcich štátnych rozpočtoch. Vysokou mierou politického zneužívania a populizmu je poznačované rozdelenie finančných prostriedkov zo Štátneho fondu životného prostredia, na čo opozícia vo výbore pre životné prostredie viackrát upozorňovala a aj dokazovala. Fond je jednoznačne zneužívaný spôsobom zvýhodnenia žiadateľov na straníckom princípe. Zo Štátneho fondu životného prostredia sa počas rokov 1995 - 1997 poskytlo 982,5 mil. korún na 648 kanalizačných stavieb a 848,6 mil. korún na 643 stavieb verejných vodovodov, čo predstavuje v priemere asi 1,5 mil. korún na jednu kanalizačnú a 1,3 mil. korún na jednu vodovodnú stavbu. Uvedené priemerné sumy predstavujú iba nepatrný podiel z niekoľkých desiatok miliónových rozpočtov jednotlivých stavieb a svedčia o skutočnom rozptyľovaní a menej efektívnom využívaní prostriedkov Štátneho fondu životného prostredia. K ekonomickým nástrojom ochrany životného prostredia v Slovenskej republike dovoľte mi povedať najdôležitejšiu pripomienku. V programovom vyhlásení vlády sa hovorí, že sa bude uplatňovať harmonizovaný systém tvorby a využívania prostriedkov štátneho rozpočtu Slovenskej republiky, najmä uplatnenie návratnosti finančných prostriedkov - hovorím o obratovom fonde. Stav je však taký, že úloha sa síce vykazuje ako splnená prijatím zákona číslo 69/1998 Z. z. o Štátnom fonde životného prostredia, tzv. obratový fond, a príslušnej vyhlášky. Treba povedať, že prijatím tohto zákona úloha nie je plnená a podľa informácií opozície dokonca je podozrenie, že prísľub z fondu PHARE vo výške 15 mil. ECU v troch etapách do roku 1999 chce minister životného prostredia použiť na dotácie, a nie na rozbeh obratového fondu životného prostredia. Prosila by som preto pána ministra, aby sa vyjadril, kedy sa rozbehne tento fond a odkiaľ sa zabezpečí vstupný kapitál. V oblasti environmentálnej informatiky a monitoringu treba považovať za alarmujúcu skutočnosť, že bežné finančné prostriedky prideľované na prevádzku vybudovaných monitorovacích systémov sú trvale oproti potrebe nižšie o 30 - 40 %, čo má za následok, že sa zanedbáva dokonca už aj pravidelná údržba a opravy vybudovaných monitorovacích systémov a prístrojovej techniky. V oblasti environmentálnej organizácie riadenia a propagácie starostlivosti o životné prostredie treba v prvom rade konštatovať, že prijatím zákona o organizácii miestnej štátnej správy a o doplnení niektorých zákonov, ktorým sa zrušila osobitná štátna správa pre životné prostredie, sa v podstate obnovil stav, ktorý bol v tejto oblasti pred novembrom 1989 počas existencie okresných a krajských národných výborov, so všetkými negatívnymi dôsledkami vyplývajúcimi z tohto nesystémového riešenia nielen na výkon štátnej správy pre životné prostredie, ale v konečnom dôsledku aj na samotnú kvalitu životného prostredia. Začlenením bývalých úradov životného prostredia do okresných a krajských úradov sa vlastne vytvorili podmienky na oslabenie nezávislosti rozhodovacieho procesu pri výkone štátnej správy pre životné prostredie. Poznatky z okresov oprávňujú k názoru, že proklamované ciele odôvodňujúce zrušenie osobitnej štátnej správy ako zefektívnenie výkonu štátnej správy a jej priblíženie sa k občanom boli len propagandistickými heslami, pretože pokiaľ osobitnú štátnu správu vykonávalo dovtedy 121 obvodných úradov životného prostredia, po reorganizácii ju vykonáva na miestnej úrovni v prvom stupni iba 79 okresných úradov. Po vykonaných organizačných zmenách v štátnej správe pre životné prostredie je potrebné povedať, že takmer 30 až 40 % pracovníkov už dva roky pracuje bez osvedčenia o odbornej spôsobilosti, čo považujem za veľmi vysoké číslo, a v dôsledku toho je možné povedať, že odborná úroveň výkonu štátnej správy je nepostačujúca a sústavne klesá. Tento stav je potrebné v budúcom volebnom období v každom prípade napraviť. Slovenská inšpekcia životného prostredia nemôže slúžiť na zvýšenie kvality, čo sa týka rozsahu jej činnosti, pretože v dôsledku trvale nízkeho počtu pracovníkov s veľmi nízkym mzdovým ohodnotením táto oblasť neustále zápasí s kvalitnými odborníkmi, s takým počtom, ktorý by bol v oblasti životného prostredia potrebný. K budovaniu sústavy národných parkov a chránených krajinných oblastí mi dovoľte povedať, že je takisto kritický nedostatok systemizovaných odborných pracovníkov a strážcov. Najkritickejší stav je v TANAP-e, kde namiesto plánovaných 70 pracovníkov k 1. 7. 1998 pracuje iba 5 odborných pracovníkov. Podobne je to aj v PIENAP-e, v Národnom parku Poloniny a v Národnom parku Muránska planina. V oblasti ochrany národných parkov a chránených krajinných oblastí je kritický stav aj v biosférických rezerváciách - Chránená krajinná oblasť Poľana a Chránená krajinná oblasť Slovenský kras. Revitalizácia narušeného prírodného prostredia stagnuje aj kvôli nedostatku finančných prostriedkov a dotácií z ministerstva životného prostredia. Ministerstvo životného prostredia nie je pripravené prevziať zodpovednosť za starostlivosť o prísne chránené územia, na čo by bolo potrebné vykonať niekoľko ďalších systémových opatrení. Biosférické rezervácie, ktorými sa vláda rada chváli, sú v skutočnosti v trošku inom stave. Žiadna zo štyroch biosférických rezervácií, dokonca ani Chránená krajinná oblasť Slovenský kras, zapísaná do svetového prírodného dedičstva, nedostala žiaden nárast odborných pracovníkov, hoci program UNESCO Človek a biosféra bol vládou prijatý a ministerstvo zahraničných vecí je gestorom tohto programu. Konflikty s mimovládnymi organizáciami a ministerstvom životného prostredia ukazujú, že súčasné vedenie nie je schopné riešiť nevyhnutnú komunikáciu a dialóg s tretím sektorom. Chvály o lesnatosti územia nič nehovoria o skutočnom stave lesných ekosystémov a o príčinách, ktoré ohrozujú lesy. Nariadenia vlády o niektorých národných parkoch v roku 1997 riešia iba hranice národných parkov, ale nič nehovoria o konkrétnejších podmienkach, limitujúcich faktoroch pre podnikateľské subjekty z pohľadu záujmov ochrany prírody a krajiny. Takýto postoj vlády stavia správy národných parkov a biosférických rezervácií do patovej situácie, a naďalej sa v chránenej prírode vykonávajú nedovolené činnosti. Spomeniem napríklad výstavbu súboru rodinných domov tesne pod hranicou vlastného územia TANAP-u v lokalite pod lesom a ďalšie aktivity v TANAP-e, Malej Fatre, Nízkych Tatrách a PIENAP-e. Keďže bola dohoda, že interpelácie dnes nebudú, dovoľte mi pri tejto príležitosti aspoň štyrmi vetami v rámci biosférických rezervácií a chránenej krajinnej oblasti Poľana vysloviť znepokojenie nad tým, ako tam prebieha likvidácia posledných prirodzených porastov holorubnou ťažbou. Holorub, tvrdia ekonómovia a odborníci, ktorí už vydali v tejto oblasti niekoľko publikácií a sú považovaní za odborné autority, sa ako hospodársky spôsob neschvaľuje, alebo neprikladá sa mu veľký význam a tvrdia, že nie je v našich podmienkach ospravedlniteľný ani vedecky, ani ekologicky, a dokonca ani ekonomicky. Realizáciou holorubnej ťažby v nárazníkových zónach biosférických rezervácií dochádza ku konfliktu s niektorými platnými dokumentmi. Dovolím si spomenúť aspoň Národnú stratégiu ochrany a biodiverzity na Slovensku, Dohovor o biologickej diverzite, Dohovor o ochrane európskych voľne žijúcich organizmov a prírodných stanovíšť alebo Všeobecné zásady trvalo udržateľného hospodárenia v lesoch Európy. Pán minister životného prostredia, čo ma veľmi potešilo, sa vyjadril, že jeho pohľad a pohľad rezortu na záležitosť ťažby dreva na Poľane holorubným spôsobom je podobný názoru ochranárov. A preto by som si dovolila vyzvať ministra pôdohospodárstva, aby sa týmto prípadom zaoberal, aby sa k nemu vyjadril, pretože niektorí jeho pracovníci, ktorí boli na Poľane, sa vyjadrovali veľmi nekompetentným spôsobom. A už možno naozaj len na pobavenie, s čím sa dokážu ochranári a odborníci stretnúť pri dialógu s pracovníkmi správy lesov alebo ministerstva pôdohospodárstva, dovolím si vám zacitovať tri vety, ktoré odzneli pri komunikácii s ochranármi na Poľane: "Čo sa týka konvencií medzinárodných, je to tak, ten ďateľ, tie sýkorky, ja mám aj doma na dvore búdku, ale on má krídla, on si nájde vždycky to svoje prírodné stanovište, on nie je viazaný presne len na tento strom alebo na túto lokalitu. Pani zlatá, ten prvý moment je taký, aj keď sa vy dáte dohola ostrihať, je to šok, ale tá príroda behom roka si urobí svoje. Mali ste cestou možnosť vidieť tie stráne krásne obnovené, do rubného veku to bude krásne zloženie." Ak takýmto spôsobom komunikujú odborníci s ochranármi, tak sa nečudujem, že ochranári sú tam ešte stále na protest a odmietajú odísť. Dovoľte mi vyjadriť sa aj k vystúpeniu pani podpredsedníčky vlády, ktorá sa vyjadrovala k odpočtu, k zákonu o nadáciách a o spolupráci s mimovládnymi organizáciami. Dovoľte mi povedať, že nie je pravda, že zákon o nadáciách nebol likvidačný a že počet nadácií po jeho účinnosti stúpol. To nie je pravda, opak je pravdou. Treba si jednoducho vybrať štatistiku. Nie je pravda, že Grémium tretieho sektora v kampani zamlčalo, že za nadácie sa označovali aj také subjekty, ktoré neboli združením majetku. Nie je pravda, že zákon o nadáciách bol prvým z komplexu zákonov upravujúcich postavenie a úlohy mimovládneho sektora a že vláda sa pustila do takého obsiahleho projektu. Nie je pravda, že experti Rady Európy vysoko ocenili zákon o nadáciách. Nie je pravda, že zákon o nadáciách bol vypracovaný pomocou expertov z Nemecka. Nie je pravda, že nová právna úprava prispela k sprehľadneniu a správnej právnej diferenciácii mimovládnych organizácií podľa účelu ich pôsobenia. Nie je pravda, že sa pre transformáciu sociálnej sféry vytvorili takto vlastne nové inštitucionálne formy. Dovolím si pripomenúť len dva dôvody, kvôli ktorým sa v skutočnosti menil zákon o nadáciách a prečo na zmene tohto zákona vláde a vládnej koalícii tak veľmi záležalo. Pripomínam výrok pracovníka ministerstva kultúry, ktorý po prijatí zákona vykrikoval na pôde ministerstva kultúry na opozičných poslancov: "Zanikli vám nadácie, zaniknete aj vy!" A dovolím si pripomenúť aj včerajší výrok, nebudem ho citovať presne, pána Húsku, kde komentoval nadácie asi takto: "Nadácie za zahraničné peniaze učia demokracii, inej demokracii, akú tu chceme budovať my." Poslanie mnohých nadácií je podporovať lokálnu demokraciu, učiť občanov samostatnosti pri vydobýjaní si vlastných práv, pretože sa často stretávajú s arogantnými predstaviteľmi vládnej koalície v štátnej správe a dožadovanie sa svojich práv sa považuje za drzosť. Správanie sa a konanie ministra kultúry a rezort kultúry nebudem hodnotiť, pretože to už spravili iní. Dotknem sa len jedného jediného problému, ktorý sa týka Národného centra pre audiovizuálne umenie v Bratislave, ktorý od 1. 1. 1997 je transformovaný na novú organizáciu a vďaka nesprávnemu vedeniu financií a nesprávnemu riadeniu došlo k tomu, že 8 mil. Sk bolo účtovaných takým spôsobom, že vlastne nevedno, na čo boli použité, alebo boli zle a nesprávne použité. Pán minister, chcem vás ubezpečiť, že sa nepodarí Národnému centru pre audiovizuálne umenie zakryť novou zriaďovacou listinou to, čo ste pokazili svojím príkazom číslo 5 z roku 1996, pretože nesiete osobnú vinu na tom, že bol vydaný príkaz ministra, ktorým sa vykonávanie odborného uskladnenia a ošetrenia filmových materiálov určených na odbornú činnosť a výkon správ copyrightu slovenských hraných a krátkometrážnych filmov ako majetku Slovenskej republiky a jej kinematografickej zložky národného kultúrneho dedičstva previedlo na Slovenskú filmovú tvorbu, n. p., Bratislava - na štátnu ustanovizeň, ktorá bola ale následne sprivatizovaná aj s touto kompetenciou a boli ste to vy, kto zabezpečil, že Bratislava-Koliba, a. s., dnes veľmi dobre zarába na jednej z hlavných činností, ktorú vlastnil Slovenský filmový ústav. Ručím vám za to, že pripravím tlačovku Slovenský filmový ústav číslo 2, kde dokážem, že vaším príkazom dochádza k tomu, že Slovenský filmový ústav už v 4. štvrťroku 1997 nemá ten príjem, zisk z predaja práv k filmom, ktorý doteraz mal, a tento príjem zostáva v Kolibe. Vaši pracovníci, ktorí buď nechápu, alebo nerozumejú, o čo z právnej stránky ide, sa onedlho začnú čudovať, ako to, že na konci roka majú zrazu menej peňazí. Ručím vám za to, že v roku 1998 ich budú mať ešte menej alebo vôbec a ako minister začnete zápasiť s problémom rozpočtu tejto organizácie, a znovu to zaplatia daňoví poplatníci - občania. Posledný bod, ku ktorému sa vyjadrím, je bod, v ktorom nebudú žiadne číselné údaje. Je to bod, ktorý sa týka tej časti programového vyhlásenia vlády, v ktorej sa hovorí o potrebe morálnej obrody spoločnosti. Mňa už vtedy veľmi iritovalo to, že ste písali o tomto bode tak, ako ste písali. Dovoľte mi na záver môjho prejavu povedať, a prosím, zoberte bez urážky môj názor, kde ste vy doviedli morálku tejto spoločnosti. Pojmy ako morálka, demokracia a česť sú dnes jednoducho devalvované a príčiny inflácie týchto pojmov vidím jednoducho v nás ľuďoch samotných, ale aj, a to podčiarkujem, vaším pričinením. Po revolúcii v roku 1989 sa nám vo všeobecnosti akosi ľahšie dodržiavali zásady morálky, pretože nás živila obrovská eufória, pocit spolupatričnosti a úcta k rovnosti pred zákonom. Dnes, keď vidíme, že tí, ktorí by mali byť ťahúňmi a zdrojmi optimizmu, porušujú zákony a rozkrádajú štátny majetok, cítime, že stále menej chceme byť morálni, lebo to už zase znamená, tak ako pred rokom 1989, že ak sa nepridáme k moci, zostaneme hlúpi Janovia - chudobní a nedôležití. Tí, ktorí neprivatizovali, sa dnes považujú už takmer za nasprostastých, že tak neurobili. Medzi týmito dvomi krajnosťami stojí zúfalý občan, ktorý sa rozhoduje medzi láskou a vernosťou k ideálom a medzi peniazmi a pokrytectvom, medzi tým, že ak vstúpi do HZDS, zostane vedúcim odboru na okresnom úrade, ak vstúpi do SNS, dostane dotáciu z úradu práce. Vládna moc urobila všetko pre to, aby zničila vnútornú konštrukciu človeka, konštrukciu, ktorá ho drží pokope v oblasti morálky tak, ako nosné trámy držia dom. Rozložiť morálku jedinca a postupne celej spoločnosti je cesta k ovládaniu spoločnosti a dovolím si povedať, že to bol skutočný cieľ vašej morálnej obrody spoločnosti, a to je dôsledok príčiny inflácie tradičných morálnych hodnôt dnes na Slovensku. Všetkým vám ďakujem, že ste si ma vypočuli, a dúfam, že v nasledujúcom volebnom období, nech už ktokoľvek bude víťazom volieb, nedopustí sa tých nedostatkov, ktoré sme tu dnes kritizovali, a pochopí, že opozícia je skôr naozaj na to, aby hovorila o svojich kritických pripomienkach, aj keď registruje a berie na vedomie aj to dobré, čo sa spravilo. Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1494" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1494.p1">Ďakujem. Prihlásil sa podpredseda parlamentu pán Húska.</seg>
            </u>
            <u xml:id="ParlaMint-SK_1998-06-30-t1m49.u1495" who="#AugustínMariánHúska.1929" ana="#regular">
               <seg xml:id="ParlaMint-SK_1998-06-30-t1m49.u1495.p1">Vážený pán podpredseda, chcem len povedať, že na inflácii nielen ľudských hodnôt, ale aj na inflácii slov sa zúčastňujete aj vy, pani poslankyňa. Vy sa staviate práve do takej polohy, ktorá vás neoprávňuje k takýmto nadradeným pózam a moralizujúcim postupom. My vieme všetci, že každý pohyb aj v minulosti, aj v budúcnosti bude mať len ľudský rozmer. Všetci z nás máme aj, ako sa hovorí, svoj živočíšny suterén, máme istotne aj svoje chyby. Ale jednoducho tento váš spôsob, že s vážnou tvárou nám chcete nahovoriť, že všetci, ktorí v podstate obhajujú práve potenciál Slovenska, aby mohol naďalej fungovať na prospech celej spoločnosti v trhových podmienkach, v podmienkach nového uspôsobenia vlastníckych vzťahov, robia tak preto, aby sa devalvovali hodnoty, aby sa odovzdali preč. Veď si všimnite, akým spôsobom sa okolo, v susedných štátoch, odliali prostriedky preč práve tým, že sa zdanlivo plnili slepé heslá, ktoré neviedli k novej prosperite. Ubezpečujem vás, že aj my máme spôsoby sebazdokonaľovania, sebareflexie a posudzovania vlastných schopností, a nemyslite si, že čakáme na vaše moralizujúce súdy.</seg>
            </u>
            <u xml:id="ParlaMint-SK_1998-06-30-t1m49.u1496" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1496.p1">Ďakujem pánu podpredsedovi parlamentu. V poradí je prihlásený pán poslanec Švec z Demokratickej únie, svojím podpisom potvrdil prihlášku. Stráca týmto poradie. Pán poslanec Baránik sa vyčiarkol na základe svojho rozhodnutia, akceptujem to. Nasleduje pán poslanec Kováč.</seg>
            </u>
            <u xml:id="ParlaMint-SK_1998-06-30-t1m49.u1497" who="#RomanKováč.1940" ana="#regular">
               <seg xml:id="ParlaMint-SK_1998-06-30-t1m49.u1497.p1">Vážený pán predsedajúci, vážené kolegyne a kolegovia, vážená neprítomná vláda a páni ministri, podpredseda parlamentu pán profesor Filkus na jednej medzinárodnej konferencii vyhlásil, že sociálna politika je pre ekonomickú transformáciu mimoriadne dôležitá, pretože iba sociálna politika, dobre robená sociálna politika môže zabezpečiť priechodnosť ekonomickej transformácie. Myslím si, že s týmto jeho tvrdením sa dá súhlasiť, a preto treba venovať význačnú pozornosť tomu, ako vláda zhodnotila samu seba v oblasti plnenia sociálneho programu. Nebudem hovoriť svoje vlastné komentáre, lebo by som mohol byť obvinený zo zaujatosti, mohol by som byť obvinený z toho, že som opozičný poslanec. Ak dovolíte, sústredím sa na to, čo vláda sama napísala v svojom odpočte a v svojom programovom vyhlásení. Ten prvý významný krok, ktorý vláda mala spraviť, je pripraviť transformáciu a stavbu troch pilierov sociálneho zabezpečenia, budem citovať: "V priebehu roku 1995 vláda pripraví transformáciu súčasného systému sociálneho zabezpečenia do systémov sociálneho poistenia štátnej sociálnej podpory a sociálnej pomoci." Vláda si položila úlohu, že pripraví legislatívne základy tohto procesu v druhej polovici roku 1995 a uskutoční organizačné, finančné a inštitucionálne opatrenia na rozhodujúcu účinnosť nových pilierov v roku 1996. Ako vláda zhodnotila samu seba? Za najdôležitejší prvok, ako to píše, základom nového systému sociálneho zabezpečenia bude sociálne poistenie - teda budúci čas. Pokiaľ viem, splnené úlohy sa hovoria v čase minulom, najviac v čase prítomnom, ale budúci čas hovorí o tom, čo bude. A vláda to skutočne v tom svojom odpočte na strane 2, v odpočte sociálnej politiky aj potvrdzuje. Hovorí: "V súvislosti s prípravou zákona o sociálnom poistení ako ťažiskového zákona novej sústavy možno konštatovať, že v súčasnosti prebiehajú finálne práce na dokončení pracovnej verzie tohto zákona." A ďalej hovorí: "Návrh zákona sa v súčasnosti pripravuje na medzirezortné pripomienkové konanie tak, aby v termíne do 31. júla bol predložený na rokovanie vlády." Teda, hľa, my robíme odpočet vládneho programu, a tu sa hovorí, že niečo sa robí v pracovnej verzii. Navyše účinnosť zákona sa navrhuje od 1. júla 2000, teda nie od roku 1996, ako bolo programové vyhlásenie vlády, ale od roku 2000. To je prvý pilier - zákon o sociálnom zabezpečení. Hľadajme, aký je osud druhého piliera, teda osud piliera štátnej sociálnej podpory. Vláda vo svojom odpočte píše: "Štátna sociálna podpora bude pozostávať zo skupiny jednorazových a opakovaných príspevkov. Predpokladá sa, že niektoré z opakovaných príspevkov sa budú poskytovať v závislosti od príjmovej situácie." Ďalej: "Realizácia parciálnych krokov, to znamená prijatie jednotlivých čiastkových zákonov pri budovaní systému štátnej sociálnej podpory, má byť v zmysle harmonogramu zavŕšená súhrnným zákonom o štátnej sociálnej podpore." A čo je hotové? Píše to na strane 5. Hotové sú niektoré čiastkové zákony, ktoré sme schválili tu v parlamente na tejto schôdzi. Zákony, ktoré boli predložené na skrátené legislatívne konanie, aby vôbec ministerstvo práce, sociálnych vecí a rodiny vykázalo aspoň čiastkové plnenie druhého piliera. Ale sama vláda uvádza, že navrhované právne úpravy nadobudnú účinnosť od 1. 1. 1999, teda nie od roku 1996, ako sa píše v programovom vyhlásení, ale o tri roky neskôr. Navyše, v najbližšom období zostáva, opäť citát: "V najbližšom období zostáva vypracovať návrh zákona o rodičovskom príspevku, návrh zákona o sociálnom príplatku, vyžaduje sa pripraviť aj novú právnu úpravu prídavkov na deti, vrátane doriešenia formy účasti štátu na úhrade nákladov za služby spojené so štúdiom na vysokých školách." Teda druhý pilier. Prvý pilier nebol vôbec splnený. Z druhého piliera sú splnené niektoré čiastkové zákony. Pýtam sa: Kde je onen zákon o štátnej sociálnej podpore, ktorým má byť zavŕšený tento druhý pilier? O tom niet v odpočte ani zmienky, ako ďaleko je jeho príprava. Čo sa týka tretieho piliera, tento zákon o sociálnej pomoci bol opäť v skrátenom legislatívnom konaní predložený a schválený Národnou radou. Ja som už svoje výhrady k tomuto zákonu povedal. Chcem zopakovať, že tento zákon zabraňuje obciam, zo zákona zabraňuje obciam vyplácať jednorazovú pomoc v hmotnej núdzi, v ktorej sa občania môžu ocitnúť. Obchádzajú to už v tejto chvíli starostovia a primátori rôzne. Dali zvýšiť reprezentačný fond a z neho vyplácajú peniaze, dali zmeniť rozpočtové pravidlá tak, aby mohli vyplácať jednorazové dávky. Tento zákon má množstvo chýb, ale túto považujem za najvážnejšiu. To je otázka transformácie. Všimnime si druhú kapitolu, alebo druhú dôležitú časť, a to sú dôchodky. Vláda sa zaviazala, že bude garantovať dosiahnuté nároky občanov v dôchodkovom zabezpečení, vrátane dôchodkového veku, skoršieho postupného odchodu do starobného dôchodku, vyrovnanie životnej úrovne dôchodcov s ostatnými skupinami občanov. Opäť nie opozícia, ale vláda samu seba hodnotí, ako splnila túto úlohu. Opäť čítam: "V súvislosti so záväzkom vlády Slovenskej republiky vyrovnávať životnú úroveň dôchodcov s ostatnými skupinami občanov je potrebné konštatovať, že životná úroveň dôchodcov v porovnaní s občanmi ekonomicky aktívnymi mala v období rokov 1995 - 1998 mierne klesajúcu tendenciu. Teda, nie že došlo k vyrovnaniu, ale naopak, došlo k ďalšiemu vzďaľovaniu životnej úrovne dôchodcov od životnej úrovne ekonomicky aktívnych zamestnancov. Vyjadruje to aj tabuľka, ktorá je zverejnená v správe o sociálnej situácii obyvateľov Slovenskej republiky na strane 39. Keď vláda nastupovala v roku 1994, tak pomer dôchodku k hrubej mzde bol 48,4 %, a keď vláda končí svoje pôsobenie, teda rok 1997, je tu posledný relevantný údaj, tento pomer dosahuje hodnotu iba 44,7 %. Teda došlo takmer k štvorbodovému poklesu relácie medzi dôchodkom a priemernou mzdou. Prosím, toto je dôkaz, ktorý som nevymyslel ja, opozičný poslanec, ale tento dôkaz predložila vláda vo svojich oficiálnych materiáloch. Ja nehovorím, nekritizujem tento postup, len hovorím, že vláda sama tvrdí, že nesplnila v tejto časti programové vyhlásenie. Ďalší problém je nezamestnanosť. Veľa sa o nej tu hovorilo, ale treba, aby sme pripomenuli, že vláda sa zaviazala už v úvodnej makroekonomickej časti, že zníži nezamestnanosť pod hodnotu 10 %, a spresňuje to v časti o sociálnej politike tak, že hovorí: "Zabezpečíme skvalitnenie súčasných, ale najmä nových nástrojov aktívnej politiky trhu práce tak, aby miera nezamestnanosti v roku 1995 neprekročila priemernú úroveň 15 % a v ďalšom období sa postupne znižovala až pod hodnotu 10 %." Je tu zaujímavá veta, ktorú neviem, ako chcela vláda naplniť. "Hospodárska sústava musí každému občanovi, ktorý chce pracovať, zabezpečiť možnosť vhodného zamestnania." Pýtam sa: Prečo máme 300 tisíc nezamestnaných? To znamená, že hospodárska sústava tieto funkcie nezabezpečila. Ale vrátim sa k tej hodnote 10 %. Opäť v tom istom materiáli na strane 15 je tabuľka, kde je miera evidovanej nezamestnanosti v percentách. V roku 1994 bola nezamestnanosť 14,59 %, teda nie ako včera klamal a luhal predseda tejto vlády, ktorý tvrdil, že v roku 1994 bola nezamestnanosť 16 %, ale verný svojej tradícii, že lož je jeho pracovná metóda, použil číslo 16, kým oficiálny údaj ministerstva práce, sociálnych vecí a rodiny je 14,59. Na konci roku 1997 vykazuje ministerstvo práce, sociálnych vecí a rodiny hodnotu 12,48 %, ale upozorňujem, novou metodikou vykazovania. Ak by vykazoval tou istou metodikou, ktorá bola použitá v roku 1994, dospeli by sme k hodnote 13,37 %. Teda celkový úspech za štvorročné obdobie nie je pokles nezamestnanosti pod 10 %, ale zníženie nezamestnanosti za 4 roky o jedno jediné percento. Samozrejme, že by nás mohlo zaujímať, prečo sa vláda dostala do takej situácie, že nebola schopná pohnúť s takto rastúcou, alebo takto neklesajúcou nezamestnanosťou. Vláda, samozrejme, urobila veľmi aktívne opatrenia. Tie aktívne opatrenia však boli vždy administratívneho charakteru. Na začiatku roku 1995 vláda hmotne zainteresovala riaditeľov úradov práce na počte nie ľudí, ktorým by dala prácu, ale na počte vyradených z evidencie. Čím viac si vyradil z evidencie, tým si mal vyšší plat. To bolo v roku 1995 na začiatku. V druhej polovici roku 1995, v októbri bol novelizovaný zákon, kde sa sprísnili podmienky vyraďovania z evidencie a sprísnili sa podmienky prijatia do evidencie. Opäť administratívny úkon. Nie nájsť nové pracovné príležitosti, ale vyradiť ľudí z evidencie, aby sa nám, preboha, nepočítali, aby sme mohli vykázať, že máme dobré výsledky. Na konci roku 1997 sa pristúpilo k medzinárodne aplikovanej metóde, ktorou sa podarilo znížiť hodnotu tak, ako som hovoril, z 13,39 na 12,48. A teraz hľadajme, prečo sa to vláde nepodarilo, prečo vláda nebola schopná riešiť problematiku nezamestnanosti. Vláda podľa môjho názoru trestuhodne podcenila problematiku aktívnej politiky zamestnanosti. Dovoľte, aby som predložil dôkaz. V roku 1995 celkové výdavky Fondu zamestnanosti boli 6 080 miliónov Sk. V roku 1997, teda o dva roky neskôr, tieto výdavky vzrástli o miliardu, boli 7 088 miliónov. A ako vyzerali výdavky na aktívnu politiku zamestnanosti? V roku 1995 boli výdavky na aktívnu politiku zamestnanosti o 800 miliónov vyššie ako v roku 1997. Teda vláda prestala robiť aktívnu politiku zamestnanosti a dôsledok toho je, že sa jej nepodarilo znížiť nezamestnanosť. Aby som nebol obviňovaný z toho, že vymýšľam čísla, opäť zdôrazňujem, je to na strane 18 toho istého materiálu. Dôkaz o tom, že skutočne aktívna politika zamestnanosti je mimoriadne významná, dáva tabuľka číslo 3 ministerstva práce a sociálnych vecí, ktorý je v sociálnej situácii z roku 1997, kde sa ukazuje, že najnižšia miera nezamestnanosti na Slovensku od roku 1991, keď vlastne vzrástla, sa dosiahla v roku 1992, vtedy bola 10,59. Je to historicky najnižšia hodnota, ale ak sa pozrieme, koľko bolo ľudí vtedy v rekvalifikácii, tak historicky najvyšší počet ľudí sa rekvalifikoval práve v tomto roku. Také dôležité sú aktívne nástroje politiky zamestnanosti. Ak dovolíte, prejdem k ďalšiemu momentu sociálnej politiky, a to je reforma pracovných vzťahov, ktorá by mala byť vyjadrená v novej právnej úprave Zákonníka práce. Ja som sa nedočítal a ani nedopočul, že nový Zákonník práce je predložený do parlamentu, myslím, že o ňom neviete ani vy, kolegyne, kolegovia, a zákon o verejnej službe. Nehovorí sa tu nič o zákone o štátnej službe. Ďalej pripraviť úrazové poistenie a skvalitnenie kolektívnych pracovných vzťahov. Vláda pripraví novelu platného Zákonníka práce. Táto novela bola skutočne prijatá, treba povedať, že novelizovaný Zákonník práce bol prijatý, ale nový Zákonník práce prijatý nebol. Do Národnej rady vláda posunula dva materiály, zákon o štátnej službe a zákon o verejnej službe, ktoré mali takú nízku úroveň a boli také neprijateľné, že ani vládna koalícia si netrúfla ich zaradiť na rokovanie parlamentu. A vôbec sa o nich nerokovalo. Chcel by som pripomenúť, že nemenovaný podpredseda vlády v čase, keď bol predsedom Odborového zväzu služieb, vystúpil veľmi tvrdo na tripartite s tým, že vláda Jozefa Moravčíka pripravovala zákon o štátnej službe, a žiadal, aby štátna služba a verejná služba bola posudzovaná spoločne a aby bol prijatý jediný zákon o verejnej službe, ktorý by zahŕňal aj štátnu, aj ostatnú, to znamená zamestnancov samosprávy a služieb, ktoré vtedy patrili skutočne pod samosprávu, väčšina jeho organizácií tam patrila. Je zaujímavé, že ten istý predseda v tripartite výrazne obhajoval rozdelenie tejto problematiky, ten istý predseda, kvôli ktorému sa zastavilo podanie zákona o štátnej službe. Vláda Jozefa Moravčíka nebola tvrdohlavá a v tejto chvíli ustúpila požiadavke a začala pracovať na novej koncepcii zákona. Ten istý predseda odborového zväzu vo funkcii podpredsedu vlády náhle súhlasí s tým, že treba predložiť zákon o štátnej službe, súhlasí s tým, že treba predložiť zákon o verejnej službe, a to rozdelením tejto problematiky na dve časti. Ale treba povedať, že takáto diferenciácia, alebo vývoj v názorovom posune pre bývalých predstaviteľov odborov, ktorí sú pri vládnej moci, je veľmi, veľmi častý a myslím si, že o ňom treba asi hovoriť. Ešte sa o tom zmienim v závere. Konečne piaty bod, ktorý je veľmi vážny z hľadiska ďalšieho fungovania spoločnosti, je: "Urýchlene vytvoríme nové formy tripartizmu, skvalitníme činnosť Rady hospodárskej a sociálnej dohody." Nuž tak, vážené dámy a páni, v roku 1997 sa neuzavrela Generálna dohoda a od roku 1998, resp. 1997 sa nerokuje. Už sa nerokuje v Rade hospodárskej a sociálnej dohody. Myslím si, že toto je tá nová dohoda tripartizmu, že jednoducho sa nerokuje. To je najnovší výdobytok tripartizmu a myslím si, že by sme mohli o takýchto vynikajúcich úspechoch v tripartizme referovať na medzinárodných poliach, pretože toto je skutočne tá nová forma. Treba analyzovať, prečo došlo k prerušeniu sociálneho dialógu. Je pravda, že odbory v rámci tripartizmu niekedy veľmi tvrdo nastoľujú svoje požiadavky, ale rada má vo svojom názve slovo dohoda. Ak hovoríme o dohode, treba sa dohodnúť. V čase vlády Jozefa Moravčíka, keď som mal na starosti tripartitu, došlo tiež k prerušeniu sociálneho dialógu, a to pre spor, ktorý bol medzi odbormi a vládou v oblasti sociálneho fondu. Iste sa na to budete pamätať, ale aj vtedy napriek všetkým sporom sa našlo riešenie pri rokovaní na najvyššej úrovni, pri rokovaní prezidenta konfederácie a predsedu vlády, a dialóg pokračoval v Rade hospodárskej a sociálnej dohody ďalej. Dnes sa vláda a jej predstavitelia v tripartite správajú tak, ako keby len ich názor bol správny a odbory nemôžu svoj názor uplatniť, to znamená, nepokračuje sa v procese dohody, ale pokračuje sa v procese diktátu vlády. Mimoriadne zaujímavá je oblasť, v ktorej vláda venovala pozornosť zdravotne postihnutým občanom. Myslím si, že vzťah vlády k zdravotne postihnutým občanom vyjadruje to, že vo vládnom programe je zdravotne postihnutým občanom venovaná táto veta, budem citovať: "Urýchlene pripravíme koncepciu štátnej politiky ochrany a integrácie zdravotne postihnutých a starších občanov." To je všetko, čo chce vláda venovať zdravotne postihnutým občanom. Slovenský jazyk je mimoriadne zaujímavý jazyk, pretože veľmi presne vystihuje svojím slovesným tvarom čas minulý, prítomný a budúci. Dal som si tú námahu, aby som na jednej stránke odpočtu programového vyhlásenia spočítal koľkokrát je tam sloveso "bude". Vážené dámy, páni, jedenásťkrát. Sloveso v tvare "je" je tam dvakrát. Z toho si môžete urobiť úsudok, ako vláda sama hodnotí samu seba, že "je" je tam dvakrát a "bude" je tam jedenásťkrát. To je všetko, čo chce spraviť, až bude, až v budúcnosti. Ale aby som možno nehovoril o nejakých mojich výmysloch, opäť sa dotknem ukazovateľov, ktoré dala vláda vo svojom odpočte a ktoré uviedla v dvoch materiáloch. To je materiál o sociálnej situácii občanov v roku 1997 a v materiáli odpočet vlády. Vážené dámy a páni, ak sa pozriete, vláda nastupovala do svojho pôsobenia v roku 1994, keď rozdiel medzi dôchodkom invalidným a dôchodkom starobným bol 138 Sk v neprospech invalidného dôchodku. V roku 1997 pri odpočte, a opäť to dáva vláda ako svoj vlastný materiál, už rozdiel narástol bez jednej koruny na 200 Sk. To znamená, že ak sa nám nezlepšuje hmotná situácia, životná úroveň dôchodcov v starobnom dôchodku, ešte horšie sú na tom invalidi, pretože ich priemerný invalidný dôchodok je dnes takmer o 70 korún nižší v porovnaní so starobným dôchodkom, ako to bolo v roku 1994. A nakoniec vláda to potom veľmi presne komentuje vo svojom komentári v správe o sociálnej situácii obyvateľstva, opäť nebudem používať svoje vlastné slová, ale budem čítať. Nemožno konštatovať, že by došlo k zlepšeniu sociálnej a životnej situácie občanov ťažko zdravotne postihnutých. Jednou z príčin takéhoto stavu je skutočnosť, že od roku 1992 nebola výška účelových dávok sociálnej starostlivosti zmenená, od roku 1992 do roku 1997, hoci náklady na uspokojovanie životných potrieb uvedenej skupiny občanov výrazne vzrástli. To je odpoveď, ako pristupovala vláda k potrebám občanov so zdravotným postihnutím. Ak dovolíte, dotkol by som sa poslednej, siedmej oblasti, ktorou je rodinná politika. Veľa o nej hovoril pán poslanec Brocka a ja by som azda len hľadal, kde je splnená úloha vlády, ktorú si dala, a to je nová úprava rodinného práva vrátane nových prístupov k adopcii, výživnému a náhradnej rodinnej výchove, kde je právna úprava postavenia mladistvých a kde je právna úprava osôb so zmenenou pracovnou schopnosťou, ku ktorej sa vláda zaviazala v programovom vyhlásení na strane 48 v treťom odseku. To som citoval, prosím, opäť jej slová. Odpoveď dáva vláda na strane 6 svojho odpočtu. "Ministerstvo práce v oblasti rodinného práva participuje na tvorbe nového návrhu Občianskeho zákonníka, do ktorého sa navrhuje zaradiť i úprava rodinnoprávnych vzťahov, vrátane novej úpravy osvojenia, pestúnskej starostlivosti, vyživovacej povinnosti atď. Teda opäť naplnenie tohto bodu programu chýba, opäť treba konštatovať, že vláda v tejto oblasti legislatívy nesplnila svoj program. Na záver mi dovoľte dve osobné poznámky k neprítomnému pánu ministrovi, ktoré vyplývajú zo spôsobu, akým vystupuje tu v Národnej rade, ale akým vystupuje aj na verejnosti. Vážené dámy, vážení páni, pán docent Tkáč bol pracovníkom odborov v Čechách a priznám sa, že ja som ho presvedčil, aby prišiel robiť na Slovensko, lebo on chcel pracovať pre české odbory. Dnes musím povedať po tom, čo som tu včera zažil, že sa hanbím za to, že som ho takto presvedčil. Bolo by možno lepšie, keby ostal pracovať pre české odbory. Pán docent Tkáč včera vystupoval voči žene poslankyni takým nevhodným spôsobom, že si myslím, že by sa mohol za to hanbiť. Pán poslanec Tkáč z tohto miesta rečníckeho pultu napádal predstaviteľov Konfederácie odborových zväzov, ktorí sedia hore na balkóne a nemôžu sa brániť, nemôžu sem prísť a povedať mu, ako to v skutočnosti je. Pán docent Tkáč, pán minister Tkáč včera vyhlasoval evidentné lži. Bol som mu ukázať náš program, pretože neviem, z akého materiálu on číta, ale zrejme našiel niečo na ulici, a veci, o ktorých tu hovoril, aj v televízii, sú veci, ktoré nie sú v programe Slovenskej demokratickej koalície. Kde si ich vymyslel, neviem, ale presvedčil ma, že aj on lož používa ako svoju pracovnú metódu, pretože keby som mu nebol ukázal, že to v tom programe nie je, tak by som to dokázal ospravedlniť. Ale včera som mu to ukazoval tu pred vami všetkými, a pán minister to znovu opakoval. Teda chcem zdôrazniť, že pán minister Tkáč tým, že sa znížil k hrubým útokom voči žene, tým, že sa znížil k útokom na ľudí, ktorí nemajú možnosť sa brániť z tejto tribúny, tým, že používa lož ako pracovnú metódu, prestal pre mňa byť čestným človekom. Ďakujem.</seg>
            </u>
            <u xml:id="ParlaMint-SK_1998-06-30-t1m49.u1498" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1498.p1">S faktickou poznámkou sa prihlásila pani poslankyňa Aibeková.</seg>
            </u>
            <u xml:id="ParlaMint-SK_1998-06-30-t1m49.u1499" who="#MartaAibeková.1947" ana="#regular">
               <seg xml:id="ParlaMint-SK_1998-06-30-t1m49.u1499.p1">Ďakujem za slovo. Vážený pán predsedajúci, vážené dámy, vážení páni, myslím si, že práve toho sa dopustil pán poslanec Kováč, čo vytýka niekomu inému. Neprítomnému ministrovi vytýka kadečo, na čo nemôže reagovať, a obviňuje ho z kadečoho, čo nie je pravda. <vocal type="noise"><desc>Hlas v sále.</desc></vocal> Ak dovolíte, teraz hovorím ja. Pán poslanec Roman Kováč, povedali ste jednu jedinú pravdu, a to je, že bývalí vysokí predstavitelia odborov, keď prídu do vlády, tak sa menia, a platí to predovšetkým o vás. Vy ste boli tiež vysoký predstaviteľ odborov, najvyšší, a keď ste sa v rokoch 1992 - 1994 stali podpredsedom vlády, tak ste navrhovali opatrenia, ktoré boli nielen protiodborové, ale protiľudové. Spomeňte si, ako ste obhajovali, aby bolo zrušené poskytovanie vyrovnávacieho príspevku pre deti. Všetci, ktorí vtedy boli členmi HZDS, si to veľmi dobre pamätajú. Ako podpredseda vlády ste boli predsedom koordinačného výboru pre zdravotne postihnutých občanov pri vláde. Nepredložili ste za celý čas ani jeden koncepčný materiál, a dnes kritizujete všetko, čo vláda pre zdravotne postihnutých urobila. Ďalšej chyby, ktorej ste sa dopustili, že ste vytrhli iba rok 1997, pritom tu bol odpočet vlády za štyri roky a tie čísla za štyri roky hovoria o niečom inom. Napríklad za vášho podpredsedovania vlády neboli ani raz zvýšené sociálne dôchodky a dôchodky ako jediný zdroj príjmu, za súčasnej vlády boli tieto príspevky zvýšené v roku 1995 dvakrát a potom postupne ešte dvakrát. Takže výška týchto najnižších dôchodkov pre tie najslabšie skupiny z pôvodných...</seg>
            </u>
            <kinesic type="ringing">
               <desc>Zaznel zvuk časomiery.</desc>
            </kinesic>
            <u xml:id="ParlaMint-SK_1998-06-30-t1m49.u1500" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1500.p1">Ďakujem. Pán poslanec Hanker.</seg>
            </u>
            <u xml:id="ParlaMint-SK_1998-06-30-t1m49.u1501" who="Hanker, J." ana="#regular">
               <seg xml:id="ParlaMint-SK_1998-06-30-t1m49.u1501.p1">Ďakujem za slovo. Pán poslanec Kováč, skutočne je to lož, čo ste povedali. Pán minister Tkáč veľmi dobre pozná metódy odborového hnutia, a preto ich kritizuje. Robil v Ústrednej rade odborov v Prahe, čiže, pochopiteľne, to bolo v Čechách, a odtiaľ priamo prišiel sem. Ďakujem pekne.</seg>
            </u>
            <u xml:id="ParlaMint-SK_1998-06-30-t1m49.u1502" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1502.p1">Ďakujem. V rámci písomných prihlášok sa prihlásil pán poslanec Fogaš, ale na základe svojho vlastného rozhodnutia sa vzdal. Prosím pani poslankyňu Gbúrovú. Ešte je prihlásená pani poslankyňa Lazarová ako posledná.</seg>
            </u>
            <u xml:id="ParlaMint-SK_1998-06-30-t1m49.u1503" who="#MarcelaGbúrová.1954" ana="#regular">
               <seg xml:id="ParlaMint-SK_1998-06-30-t1m49.u1503.p1">Vážený pán podpredseda, vážené kolegyne, kolegovia, prv ako poviem svoje stanovisko k predloženému materiálu, k odpočtu Programového vyhlásenia vlády Slovenskej republiky, dovoľte mi úvodom dve konkrétne poznámky a prosím o porozumenie pri ich interpretácii. Možno patria k inému bodu programu, ale, žiaľ, táto Národná rada vypustila z rokovacieho poriadku paragraf o politickej, resp. všeobecnej rozprave, kde bolo možné vyjadriť svoj politický postoj k aktuálnym politickým otázkam. Paradoxne poslanec v klasickej parlamentnej demokracii, kde v deľbe moci stojí parlament na najvyššej úrovni a od neho sa odvíja ostatná politická moc v štáte, sa vzdal politickej zbrane, tak nesmierne dôležitej pri vytváraní verejnej mienky v spoločnosti. Je to európsky unikát. Moja prvá poznámka sa týka takejto veci. Pred časom sme v Národnej rade Slovenskej republiky prostredníctvom parlamentných klubov opozičných strán otvorene kritizovali poslancov vládnej koalície, ktorí pri vystúpeniach bývalého prezidenta Slovenskej republiky pána Michala Kováča demonštratívne opúšťali túto miestnosť volených zástupcov našich občanov. Odsudzovali sme právom toto správanie. Tentoraz sa však musím zamyslieť nad správaním časti nás, poslancov opozície, že sme tak zhodne konali pri minulotýždňovom piatkovom vystúpení členov vlády Slovenskej republiky. Pokladám za jeden zo základných prejavov slušnosti a kultúrnosti človeka a najmä poslancov tohto parlamentu, že dokážu zdvorilo vypočuť toho druhého, že sa mu neobracajú chrbtom počas prejavu, že počas vystúpenia opozičného politika nepokrikujú, resp. nevyslovujú nahlas svoje pripomienky, že sa dokážu ovládať a potláčať svoje ego, alebo jemne to nazvem, partikulárne záujmy. Demokracia, to je predovšetkým diskusia. Bojujeme a sporíme sa o práva občanov. O to, aby sa občan stal subjektom správy vecí verejných a aby občan rozhodol o tom, kto z politikov tento cieľ naplní. Aby vedel občan rozhodnúť so znalosťou veci, má právo na informácie a tie mu musí poskytnúť verejnoprávna televízia, objektívne. Lenže, žiaľ, občan si nevypočuje fakty zo strany opozície. Tým je vystavený len jednostrannej pravde a to nemá s demokraciou nič spoločné. Zároveň mi dovoľte vyjadriť ľútosť nad tým, čo sa stalo pánu poslancovi Pittnerovi. Dúfam, že nebude jeho prípad ohodnotený podobne ako môj, keď ma napadli na železničnej stanici v Bratislave a keď renomovaný denník Pravda v mojej súvislosti napísal, citujem: "Údajne pani poslankyňu Gbúrovú napadol neznámy páchateľ na železničnej stanici. Nič zlého sa jej však nestalo. Horšie by bolo, keby jej boli vypustili pneumatiku." O cynizme tohto výroku sa nebudem ďalej zmieňovať. Nám všetkým preto patrí to, čo dávno vyriekol Johann Wolfgang Goethe: "Správanie je zrkadlom, v ktorom každý ukazuje svoju tvár." Moja druhá poznámka sa týka tejto veci: Z opozície tvrdíme, že Slovensko má deficit v kreovaní demokratického prostredia a formovania právneho štátu. Aj vládna koalícia pripúšťa, že Slovenská republika zaostáva v plnení kritérií politického vývoja v súvislosti s integráciou do Európskej únie a NATO. Avšak obviňuje opozíciu, že príčinou je ona, pretože práve ona je dôsledkom internacionalizovania mnohých domácich problémov. V týchto konštatovaniach sa odráža naša rozpoltená spoločnosť, zabarikádované politické strany, bloky na dva tábory, ale aj naša neschopnosť navzájom sa počúvať a dokázať dotiahnuť prvky priamej demokracie do konkrétneho výsledku. Takouto možnosťou bola petícia občanov za spravodlivý volebný zákon, za priamu voľbu prezidenta a za zamedzenie ústavnej krízy z 15. júna, adresovaná Národnej rade Slovenskej republiky, ktorá bola zaradená na program tejto schôdze s prijatým uznesením. Dňa 8. júla som však zažila nemilé prekvapenie pri prerokúvaní uvedenej petície občanov. Práve jej organizátori sa hlasovania nezúčastnili napriek tomu, že boli evidentne v priestoroch parlamentu. "Verba movent scripta malent" - slovo sa stráca, napísané ostáva. Výpis hlasovania je k dispozícii. 26 poslancov zo strany organizátorov bolo za a 23 bolo neprítomných. Aj tento skutok bol výsmechom takmer pol milióna občanom, ktorí petíciu podpísali. Pripomínam, že ak by za uznesenie nehlasovali niektorí poslanci vládnej koalície, poslanci za SDĽ a nezávislí poslanci, nebolo by uznesenie prijaté. Opäť som sa presvedčila, že zodpovednosť a úcta k občanom nám chýba rovnako, koalícii aj opozícii. A konkrétnym príkladom toho je aj minulotýždňová skúsenosť, o ktorej médiá svorne pred občanmi Slovenskej republiky mlčia. Ak chceme kritizovať, oponovať, musíme sa pozrieť do vlastného politického zrkadla a do zrkadla svojej politickej strany. Nám všetkým, čo sme tu štyri roky v parlamente pôsobili, pridávalo čosi, čo sa pokojne môže nazvať politickou infekciou. Tou infekciou je predovšetkým nezodpovednosť, neúcta, okorenená závisťou a nenávisťou, keď sa pre mnohých občan stráca a ostáva kdesi na ulici. Žiaľ, platí to pre oba tábory. O svojej pravde sú často presvedčení najmä tí, čo majú krátku pamäť. Vážení prítomní, k predkladanému odpočtu programového vyhlásenia vlády sa mienim vyjadriť k problematike, ktorá mi je najbližšia, v ktorej žijem a s ktorou sa dennodenne stretávam, a to k vzdelaniu, kultúre a vede. Pritom si uvedomujem, že je ľahšie byť oponentom, ako tvorcom a realizátorom úloh, ktoré si určím, resp. ktoré sú mi odporúčané či schválené. Dovoľte mi povedať niekoľko viet ku kultúre, pretože pre mňa je kultúra všetko vôkol nás. Aj to, ako sa práve dnes v parlamente správame. Pokiaľ nebude kultúra chápaná ako prierezový fenomén, ktorý musí vstúpiť do všetkých oblastí duchovného aj hospodárskeho života, pokiaľ nedospejeme k poznaniu, že mnohé jej problémy nemôžu byť riešené len jedným gestorským ministerstvom a že na jej finančnej podpore sa musia podieľať aj iné, predovšetkým hospodárske rezorty vlády, regióny, mestá a obce, potiaľ sa bude v kultúre mnoho plátať a len mierne okrajovať, všetci budú nespokojní, ba aj tí, čo boli a sú uprednostňovaní. Nie vždy sa volili správne metódy, aj keď ciele boli správne a vychádzali z Programového vyhlásenia vlády Slovenskej republiky zameraného na žiaducu a rozsiahlu transformáciu, pre ktorú sa po roku 1990 neodhodlal, rétorikou síce áno, no prakticky nie, žiaden minister kultúry napriek tomu, že sme vedeli, že je potrebná. Samozrejme, vyvolala obojstranne neadekvátne reakcie, pretože k zmenám je nielen potrebné pristupovať citlivo na strane jednej, ale ich aj pochopiť a dokázať prijímať na strane druhej. Vyžadujú totiž obojstranný dialóg. Popri množstve pozitívnych a potrebných dobrých i menej dobrých zákonov a rozhodnutí je pre mňa dôležité, že kultúrne zariadenia v ťažkej finančnej situácii pracovali, našu kultúru bolo cítiť tak doma, ako aj v zahraničí a bola mostom sprítomňovania jedinečných, svojím spôsobom originálnych umeleckých hodnôt a ľudových tradícií nášho národa a tu žijúcich národností. Pozitívom bola skutočnosť, že závery z mnohých medzinárodných podujatí organizovaných v oblasti kultúry a kultúrneho dedičstva na Slovensku, ich prezentácia na rôznych podujatiach v zahraničí, napokon aj materiál, ktorý spracovalo Ministerstvo kultúry Slovenskej republiky pod názvom Nová kvalita života v kultúrnej spoločnosti, sa stali zužitkovateľné aj pre materiál, resp. správu Z okraja do stredu - príspevok do diskusie o kultúre v rozvoji spoločnosti v Európe, ktorý vypracovala európska pracovná skupina pre kultúru a rozvoj spoločnosti pri Rade Európy. Bol to dôležitý príspevok tohto ministerstva do integračných európskych procesov. Napokon, na tento prínos a na narastajúci význam týchto aktivít upozornil na nedávnej návšteve Slovenskej republiky pán Federico Major, generálny riaditeľ UNESCO, a to konkrétne vo svojom vystúpení na 2. európskej konferencii spoločenských vied v júni tohto roku v Bratislave. Ak si dovolím konštatovať, kde sa najviac, možno i preto, že v tejto oblasti profesionálne pracujem, prejavili diferenciačné procesy, bolo to predovšetkým v oblasti vysokých škôl, ale aj pri vytváraní potrebného, stabilizujúceho prostredia v oblasti vedy a techniky. Dobre vieme, že diferenciácia znamená oslabovanie a napokon úpadok. Práve tieto snahy a konkrétne skutky boli prevažne kontraproduktívne, diverzifikácia oslabovala vedecko-technický potenciál, rozptyľovala finančné zdroje, prejavil sa protekcionizmus vo vzťahu k niektorým univerzitám, vytvorili sa podmienky na únavnú prácu "ambulantných" profesorov, ktorí pokrývali na viacerých fakultách akreditované odbory. Negatívne do tohto procesu vstupovala Akreditačná komisia vlády Slovenskej republiky, ktorá neakceptovala novelu zákona o vysokých školách, vykonávacie predpisy a vyhlášku Ministerstva školstva Slovenskej republiky k doktorandskému štúdiu. Nevytvorili sa ani podmienky na vedeckú prácu na univerzitách, pretože z jedného rozpočtu sa peniaze premieňali na malé sumy pre jednotlivé fakulty, samozrejme, okrem tých novo vytvorených s rozsiahlejším prísunom kapitálových a nekapitálových prostriedkov na úkor iných univerzít. Je pravda, že bola prijatá novela zákona o vysokých školách, no jej praktické naplnenie pre nedostatok finančných zdrojov a ďalších legislatívnych opatrení je nedostatočné. Chýba väčšia podpora interdisciplinárne sa formujúcim vedným odborom, vyučovacím predmetom. Napríklad na poslednom pracovnom stretnutí sekcie pre vysoké školy a vedu pri Rade Európy s reportérmi za jednotlivé krajiny stredovýchodnej Európy v oblasti sociálnych vied bolo konštatované, že je veľký rozsah vyučovacích odborov na Slovensku - okolo 700, kým na západoeurópskych univerzitách je to iba okolo 400. S nárastom študentov na vysokých školách zápasia aj v krajinách Európskej únie, a preto prijali opatrenia, aby sa vytvorili podmienky na kvalitný špičkový vedecký výskum s cieľom doslovne odbremeniť vysokoškolských profesorov pri počte hodín výučby vytváraním, resp. väčšou podporou národných vedeckých centier mimo univerzít. Toto odporúčanie Európskej únie bude iste čoskoro v zmysle prijatých záverov zaslané aj nášmu Ministerstvu školstva Slovenskej republiky. V oblasti vedy a techniky sa nepodarilo do parlamentu predložiť predovšetkým nový, resp. staronový - po koľký raz to už musím konštatovať - zákon o vede a technike, či o podpore vedy a techniky, o vytvorení fondu pre vedu a techniku a nadrezortnej autentickej grantovej agentúry, ktorá by získavala prostriedky z mimorozpočtových a rozpočtových zdrojov a podporovala špičkové vedecké projekty z oblasti vied o živej a neživej prírode, vied o spoločnosti a kultúre. Doteraz to z vlastných zdrojov nahrádza, či skôr pláta rozsahom financií neveľká spoločná grantová agentúra vysokých škôl a SAV pod názvom DEGA. Podobne nebol predložený zákon o Učenej slovenskej spoločnosti a zákon o Slovenskej akadémie vied. To, že v príprave sa na nich pracuje, je jedna stránka veci. No, žiaľ, do parlamentných výborov, na rokovanie parlamentu sa nedostali. Je to dôsledok nedoriešenia a rozštiepenosti kompetencií vo vede a technike Slovenskej republiky. Taktiež nie je možné súhlasiť s konštatovaním, že na stabilizáciu cielených výskumných programov vlády v roku 1995 sa zaviedol nový systém financovania vo forme štátnych objednávok, a to z dôvodov, že od roku 1997 prešli tieto štátne objednávky do rozpočtu jednotlivých kapitol rezortov, kým v iných krajinách sú financované z osobitne vyčlenených finančných účelových prostriedkov vlády. Treba len veriť, že sa podarí, vďaka aktivitám Ministerstva hospodárstva Slovenskej republiky, rozbehnúť integrované vedecké projekty, ktoré sú prepojené až do vývojovej roviny v priemyselnej oblasti podnikovej sféry. A taktiež je potrebné dúfať, že sa nepremešká tohtoročná príležitosť podieľať sa na integrácii Slovenskej republiky do európskych štruktúr prostredníctvom vedeckej, vedecko-technickej a kultúrnej medzinárodnej spolupráce konkrétnou účasťou v V. rámcovom programe Európskej únie pre výskum a technický rozvoj v rokoch 1999 až 2002. Vážené kolegyne, kolegovia, na záver mi dovoľte zopakovať, už neviem po koľký raz, že by sme nemali zabúdať na skutočnosť, že budúce storočie bude nesporne storočím humanizácie a informatizácie, storočím rozvoja vzdelania a vedy, kultivovania vzájomných vzťahov, kde bude mať nepopierateľný význam kultúra vo všetkých svojich dimenziách. Naša malá krajina, náš malý štát by na to nemal zabúdať, naopak mal by vytvárať podmienky na skvalitňovanie vzdelanostného potenciálu mladej generácie nielen čo do kvantity pedagogickej a vedeckej činnosti, ale k tomu všetkému dotvárania kultúrnej a historickej krajiny pre zdravých, sociálne zabezpečených občanov Slovenska. Nie všetky kroky v plnení programového vyhlásenia vlády v predchádzajúcich štyroch rokoch to nasvedčovali. Nezáleží to len od finančných zdrojov, ale aj od odvahy a presvedčenia ich aktérov, že sú to popri potravinovej a energetickej sebestačnosti a bezpečnosti naše najvýznamnejšie priority na prelome tisícročí. Stačí možno ešte pripomenúť, že v mnohých susedných krajinách strednej Európy si to už uvedomili. Zhodne už s raz citovaným veľkým Goethem by som rada zopakovala jeho vyše dvesto rokov staré, ale stále aktuálne želanie: "Želal by som si, aby som niečím mohol prispieť k šíreniu vied, lebo ony sú tie, ktoré z najvzdialenejších duchov robia priateľov a udržiavajú medzi sebou najtesnejšie spojenia, ktoré, žiaľ, pomermi v štáte sú často rozdelené." Tento odkaz platí vláde terajšej. Platí však i vláde budúcej po voľbách v tomto roku, patrí to nám, poslancom, v tomto volebnom období, aj tým, ktorí zasadnú po septembri do týchto lavíc. Patrí to celej našej spoločnosti. Vážené kolegyne, kolegovia, týmto som chcela svoj príspevok skončiť, ale dovolím si povedať ešte jednu jedinú poznámku. Baťko Mináč napísal veľmi peknú knihu "Tu žije národ". Chcem vyjadriť presvedčenie, že tento názov, resp. jeho reálne naplnenie bude platiť aj o ďalších tisíc rokov. A aby sme tak ako mnoho iných národov a veľkých štátov tohto sveta mohli s rukou na srdci oslavovať deň nezávislosti a zvrchovanosti svojho štátu a aby to bol štát, v ktorom sa všetci jeho občania bez rozdielu na národnosť, náboženskú príslušnosť a rasu cítili predovšetkým ako doma. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1504" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1504.p1">Ďakujem pani poslankyni Gbúrovej. Ako posledná je prihlásená pani poslankyňa Lazarová. Predtým mi dovoľte, je mojou povinnosťou sa spýtať, či sa niekto prihlasuje ešte do diskusie ústne. Dvaja, ďakujem. Nech sa páči.</seg>
            </u>
            <u xml:id="ParlaMint-SK_1998-06-30-t1m49.u1505" who="#ZoraLazarová.1938" ana="#regular">
               <seg xml:id="ParlaMint-SK_1998-06-30-t1m49.u1505.p1">Vážený pán podpredseda, vážené poslankyne, poslanci, vypočuli sme si tu pomerne obsiahly odpočet plnenia Programového vyhlásenia vlády Slovenskej republiky za roky 1994 - 1998 a taktiež sme si tu vypočuli rôzne kritické pripomienky zo strany opozície na prácu vlády, a preto dovoľte aj mne zaujať k uvedenej problematike, ako aj k vystúpeniam opozičných poslancov svoje stanovisko. Na odpočet vlády sa musíme pozerať v prvom rade z pohľadu realizácie národnoštátnych záujmov Slovenskej republiky a jej objektívneho zhodnotenia vo vnútri štátu i navonok. Musíme sa pozrieť na to, čo sa vykonalo najmä na úseku činnosti štátnych orgánov a iných verejnoprávnych inštitúcií v prospech naplnenia štátnej suverenity, ale tiež na faktory a komponenty, ktoré pôsobia v tomto procese rušivo. Treba si uvedomiť, že Slovenská republika vzhľadom na svoju geopolitickú polohu, t. j. štátu nachádzajúceho sa v Dunajskej kotline a vytvárajúceho prepojenie medzi východom a západom, je a ešte len bude miestom, kde sa stretávajú rôzne veľmocenské záujmy, kde sa pretínajú siločiary vonkajších štátnomocenských vplyvov a ambícií veľmocí, agresívnejších národov a štátov. Tieto ambície sa pociťujú vždy v prevratných dobách, keď sa preskupujú sféry veľmocenských vplyvov, keď prechádza striedanie spoločenských systémov. Pretože vyvrcholenie stáročného úsilia slovenského národa mať vlastný štát nepribehlo teraz v ostrom zápase o štátnosť, nenastala ani nevyhnutná spoločenská kryštalizácia, ktorá by viedla k ideovej porážke tých síl, ktoré slovenskú štátnosť nechceli, alebo boli zásadne proti nej. Tieto sily pokojne preplávali do obdobia, keď je potrebné štátnosť budovať a upevňovať. A práve tieto sily - rozumej tým dosť veľká časť opozičných politikov - neberú dostatočne, alebo vôbec do úvahy slovenskú štátnosť a počínajú si tak, ako keby jej vôbec nebolo, ako keby o našich veciach sa nerozhodovalo na Slovensku, v Bratislave, ale naďalej inde - v Prahe, Budapešti, Bruseli, Štrasburgu alebo prípadne aj v USA. Takto vznikol jedinečný nikde v Európe ani vo svete sa vyskytujúci fenomén internacionalizácie výlučne vnútropolitických problémov. Ak by, nedajbože, zvíťazili opačné sily, či už SDK, SOP a ďalšie, tak sa celkom prirodzene pri svojom rozhodovaní budú najprv obracať na Prahu, Budapešť, Brusel atď., čo celkom oficiálne a otvorene na všetkých mítingoch deklarujú. A až potom, ak vôbec, by prípadne zohľadňovali aj dajaké slovenské národnoštátne záujmy, ku ktorým majú, ako sa zdá, úplne indiferentný vzťah. Dovoľte mi teraz pristúpiť k najneuralitickejšiemu bodu tejto rozpravy, a to k privatizácii. Treba si uvedomiť, že v nežnej revolúcii občania tejto republiky rozhodli o zmene politického systému, t. j. k navráteniu sa do kapitalistickej spoločnosti, v ktorej je prirodzené, že kapitál je sústredený v rukách jednej spoločenskej vrstvy. Z uvedeného dôvodu privatizácia štátneho majetku do rúk tých-ktorých jednotlivcov je iba prirodzeným dôsledkom toho, čo si naši občania v nežnej revolúcii vybojovali. Hovoriť o spravodlivej alebo nespravodlivej privatizácii je smiešne. Akákoľvek privatizácia spravodlivá nikdy nebola, nie je a nebude. Hysterické útoky našej opozície na spôsob privatizácie, ktorý doteraz prebehol, nesmeruje k tomu, aby podniky, ktoré chcú v prípade svojho víťazstva tzv. reprivatizovať, sa dostali skutočne do rúk zamestnancov daného podniku, ale iba k tomu, aby majiteľom daného podniku nebol Jano, ktorý je prípadne sympatizantom koalície, ale Mišo z opozície, prípadne aby títo poslanci za tzv. všimné, hodnota ktorého by sa prípadne mohla pohybovať vo výške pekných pár miliónov, naše podniky odpredali zahraničnému kapitálu. Treba si uvedomiť, o čom budú vlastne septembrové voľby. Tieto voľby sú o tom, komu sa dostane slovenský kapitál do rúk a kto tým ovládne život v tejto krajine. Áno, ide o boj zahraničného a slovenského kapitálu. Hovorí sa, že bez vetra sa ani tráva nepohne. Domnievam sa, že nie zbytočne sa šepká o tom, že za Stranou občianskeho porozumenia na čele s primátorom Schustrom stojí kapitál nemecký, že za stranou Slovenskej demokratickej koalície na čele s Dzurindom stojí americký kapitál a že Strana demokratickej ľavice je ochotná slúžiť ktorémukoľvek zahraničnému kapitálu, ktorý tomu-ktorému poslancovi osobne prinesie viac prospechu, čo nakoniec otvorene deklarujú aj jej poslanci na svojich zahraničných cestách. V záujme tohto boja sa vedú nenávistné útoky na všetkých frontoch opozície a, samozrejme, za výdatnej pomoci zahraničných inštitúcií voči terajšej vláde, a tým, samozrejme, aj stranám terajšej koalície, ktoré sa usilujú uchrániť slovenský kapitál pre Slovenskú republiku, pre našich občanov, aby sa Slováci znovu nestali sluhovia na svojom. Aby sme si rozumeli. Nie som zásadne proti vstupu zahraničného kapitálu na Slovensko, ale tak, aby tento vstup mal pozitívny efekt pre Slovensko, a nie opačne. Neviem ani o jednom jedinom neprosperujúcom podniku, ktorý je v bankrote, že by oň prejavil záujem zahraničný investor. Do takýchto podnikov by sa žiadal prísun zahraničného kapitálu. Ale zahraničný kapitál sa zaujíma len a len o podniky vysoko prosperujúce, ktoré majú veľkú perspektívu a aj v budúcnosti ju budú mať, a kde zahraničné investície ani nie sú pre Slovensko až tak životne dôležité. Pritom zisky z takto sprivatizovaných podnikov zahraničnými investormi plynú, samozrejme, do zahraničia a do pokladnice Slovenskej republiky plynú iba dane, ktoré sa zaplatia alebo prípadne aj nezaplatia. Ako úprimne to myslí s privatizáciou v prospech Slovenska opozícia, bolo vidieť pri hlasovaní o poslaneckom návrhu Združenia robotníkov Slovenska na vydanie ústavného zákona o zabezpečení strategických záujmov štátu v odvetviach plynárenstva a energetiky. Totiž ten, kto vlastní plynárenský a energetický priemysel, drží ruku na tepe ekonomického života tej-ktorej krajiny. Ak sa sprivatizuje tento priemysel a nebodaj zahraničnými investormi, budú oni určovať ekonomický rozvoj tejto krajiny, ktorý prípadne nemusí byť vždy v súlade s existenčnými záujmami Slovenskej republiky. Klasickým príkladom je napríklad boj o spustenie prvého bloku jadrovej elektrárne v Mochovciach. Prijať ústavný zákon o neprivatizácii plynárenského a energetického priemyslu bolo v evidentnom záujme Slovenskej republiky, pretože tieto odvetvia sú a budú vždy vysoko ziskové a z nich plynie do štátnej pokladnice najviac finančných prostriedkov. Pri hlasovaní o spoločnej správe k danému zákonu prešla táto ústavnou väčšinou, t. j. s 90 hlasmi. Niektorí poslanci sa však naľakali tohto čísla a o návrhu ako celku už nehlasovali. Teda: Kto nesie zodpovednosť pred obyvateľmi Slovenska, že tento životne dôležitý zákon pre Slovenskú republiku neprešiel? Bol to poslanec Weiss Peter z SDĽ, bol to poslanec Ftáčnik Milan z SDĽ a bol to poslanec Černák Ľudovít z Demokratickej únie, ktorí sa pri konečnom hlasovaní hlasovania zdržali. Nehovoriac už o tom, že ostatní poslanci SDĽ sa kompletne hlasovania zdržali a Volf ako predstaviteľ Sociálnej demokracie radšej odišiel z miestnosti, aby nemusel hlasovať. Ďalší opoziční poslanci, t. j. z KDH, DÚ, Strany zelených na Slovensku a Maďarskej koalície, buď hlasovali proti, hlasovania sa zdržali, prípadne radšej neboli prítomní. Odpoveď, prečo opoziční poslanci znemožnili prijatie tohto zákona, dal v televízii Markíza poslanec Vaškovič, keď sa vyjadril, že nemá nič proti privatizácii týchto zlatonosných tepien nášho hospodárstva zahraničnému kapitálu až do výšky 49 %. To znamená, takto sa budú potom deliť aj zisky so zahraničným spoluvlastníkom. Už jedna vynikajúca ponuka zo zahraničia tu bola. Americká firma Perchon v roku 1994 ponúkla sprostredkovanie zahraničnej pôžičky vo výške 500 mil. dolárov za to, že bude jedinou firmou riadiacou slovenský plynárenský priemysel a, samozrejme, táto spoločnosť potom mala výlučne rozhodovať o použití príjmov plynúcich z plynovodu. Je neuveriteľné, že títo poslanci sa opovážia na tribúnach, a dokonca aj na parlamentnej pôde demagogicky vystupovať proti stranám koalície, poslanci, ktorí do nohy hlasovali za tento zákon. A treba pozitívne hodnotiť, že aj nezávislí poslanci Hrnko, Kočnár, Pokorný, Klein a Filkus hlasovali za tento zákon. Dovoľte mi povedať ešte pár slov k plneniu odpočtu programového vyhlásenia ministerstva životného prostredia. Treba kladne hodnotiť, že sa podarilo vytvoriť Národný environmentálny akčný program Slovenskej republiky, ktorý bol vo vláde schválený v roku 1996, čím sa vytvorili dobré východiskové pozície pre vstup Slovenskej republiky do medzinárodných integračných zoskupení zameraných na globálnu environmentálnu bezpečnosť v Európe. Treba kladne hodnotiť aktualizáciu legislatívy a jej aproximáciu s legislatívou Európskej únie týkajúcu sa ochrany ovzdušia, ozónovej vrstvy Zeme, ochrany racionálneho využívania vôd, vypracovanie zákonov v oblasti odpadového hospodárstva, v oblasti rizikových faktorov, jadrovej bezpečnosti, ako aj starostlivosti o prírodu, krajinu a územný rozvoj krajiny. Žiaľ, nepodarilo sa zrealizovať a uviesť do života obratový fond životného prostredia, ktorý by bol býval veľkou pomocou pre obce pri budovaní rôznych čističiek odpadových vôd, vodovodov, plynovodov a podobne. Taktiež na zaostalosť environmentálnej výchovy a vzdelávania najmä našej mládeže. Nevyčlenili sa dostatočné finančné prostriedky pre strážcov prírody, čo je naozaj na škodu našej prírody. Takisto by sa žiadalo prehodnotiť otázku výstavby vodnej nádrže v oblasti Tichý Potok pre zásobovanie pitnej vody pre veľkomestá Košice a Prešov. To sú ešte otvorené problémy, ktoré sa budú musieť v budúcnosti doriešiť. Ale celkove treba s uspokojením konštatovať, že ministerstvo životného prostredia splnilo za toto štvorročné obdobie tie úlohy, ktoré splniť plánovalo, a taktiež pozitívne hodnotiť veľmi dobrú spoluprácu všetkých pracovníkov ministerstva s výborom pre životné prostredie a ochranu prírody. Naša vláda stála od samého počiatku pred riešením úloh a funkcií, ktoré svojou kvalitou, obrovskou kvantitou, rozsahom i obsahom nájde sotva v novodobých dejinách obdobu. Totiž nemusela riešiť iba náročné úlohy pri vzniku a rozvoji nášho mladého štátu, ale popritom aj riešiť problémy, ktoré nastolila zásadná zmena spoločensko-ekonomického systému štátov strednej a východnej Európy. Napríklad budovanie vonkajších politických a ekonomických vzťahov začalo na Slovensku vlastne na zelenej lúke. Chýbala organizačná, materiálna základňa na fungovanie diplomatických vzťahov s inými štátmi a medzinárodnými organizáciami, ale chýbala najmä personálna základňa v diplomatických službách Slovenska.</seg>
            </u>
            <u xml:id="ParlaMint-SK_1998-06-30-t1m49.u1506" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1506.p1">Prosil by som to trošku skrátiť, keď sa dá.</seg>
            </u>
            <u xml:id="ParlaMint-SK_1998-06-30-t1m49.u1507" who="#ZoraLazarová.1938" ana="#regular">
               <seg xml:id="ParlaMint-SK_1998-06-30-t1m49.u1507.p1">Všetci si tu povedali svoje, poviem si aj ja. A preto treba veľmi kladne hodnotiť rozhodnutie ministerstva školstva založiť okrem iných fakúlt najmä v roku 1994 Právnickú fakultu v Banskej Bystrici s orientáciou na medzinárodné právo a medzinárodné vzťahy a súčasne aj osobitnú fakultu politických vied s akcentom na diplomaciu a medzinárodné vzťahy. Treba sa však aj kriticky vyjadriť k tomu, že sa doteraz nepodarilo presadiť novelu školského zákona, ktorá predvídala vyučovanie aspoň 3 - 4 predmetov na národnostných školách v slovenskom jazyku alebo zaviesť bilingválne vyučovanie v tom zmysle slova, že by sa vyučovali na národnostných školách všetky predmety jeden týždeň v jazyku štátnom a druhý týždeň v jazyku národnostnej menšiny. Totiž stav, ktorý je teraz v národnostných školách s vyučovacím jazykom maďarským, je protiústavný, pretože neumožňuje občanom maďarskej národnosti plnú realizáciu ústavného práva - dokonale ovládať štátny jazyk slovom a písmom. Tento protiústavný stav bude musieť nasledujúca vláda riešiť čím skôr. Z hľadiska celého obyvateľstva Slovenska bol a je najcitlivejšou otázkou ekonomický a sociálny rozvoj, pretože sa dotýka životnej úrovne každého. Práve táto oblasť sa stala od samého počiatku hlavným pólom, kde prebiehal a prebieha zápas o Slovensko a jeho štátnosť. Opoziční poslanci sa usilujú dramatizovať ekonomickú a sociálnu situáciu na Slovensku a vyrábať rôzne katrastrofické scenáre o ekonomickom krachu samostatného slovenského štátu, ktoré s veľkou radosťou rozširujú doma i v zahraniční. Snažia sa negovať realizovanie takého modelu ekonomickej transformácie, ktorý najlepšie korešponduje špecifickým slovenským ekonomickým i spoločenským podmienkami, o ktorý sa usilovala táto vláda vedená premiérom Mečiarom. Ukázalo sa ako prezieravé, že sa opustila metóda privatizácie, ktorá umožnila v hromadnom meradle príliv špekulatívneho zahraničného kapitálu, čo sa, ako vidíme, stalo určitým spôsobom osudným aj českej ekonomike. Naša vláda sa usilovala zaviesť trhové hospodárstvo Slovenskej republiky s prívlastkom "sociálne" s ekonomickou orientáciou na rozdiel od republiky českej, ktorá zostáva na téze slobodného trhového hospodárstva. Nová ekonomická politika Slovenska sa prejavila v prvom rade v tom, že ekonomický vývoj sa má predovšetkým spoliehať na vlastné sily a opierať sa o vlastné vnútorné zdroje, pretože spoliehanie sa na zahraničný kapitál nemusí priniesť len úspechy. Vidíme, že prevažná časť pomoci, ktorú sme dostali z Európskej únie, sa obyčajne vždy vrátila vo svojom dôsledku naspäť do Európskej únie a zahraničné investície v prevažnej väčšine nemajú relevantný vplyv na vývoj ekonomík transformujúcich sa krajín. Od roku 1994 sa na Slovensku začal postupne obnovovať hospodársky rozvoj. Mimoriadne úspechy dosiahla Slovenská republika pri vytvorení vlastnej meny a udržaní stability menového vývoja. Neprišlo k predpovedanému znehodnoteniu slovenskej meny, ale opačne. Slovenská koruna sa vyrovnala nominálnej hodnote českej koruny. V rámci dobrých makroekonomických výsledkov slovenskej ekonomiky si osobitnú pozornosť zasluhuje poľnohospodárstvo.</seg>
            </u>
            <u xml:id="ParlaMint-SK_1998-06-30-t1m49.u1508" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1508.p1">Ale naozaj, ekonomickými otázkami sme sa omnoho kvalifikovanejšie, musím vám úprimne povedať, pani poslankyňa, zaoberali asi 8 hodín. Tak aspoň túto časť vynechajte a choďte ďalej.</seg>
            </u>
            <u xml:id="ParlaMint-SK_1998-06-30-t1m49.u1509" who="#ZoraLazarová.1938" ana="#regular">
               <seg xml:id="ParlaMint-SK_1998-06-30-t1m49.u1509.p1">Politika vládnej koalície, opierajúca sa dôsledne o tézu zachovať družstvá, sa ukázala správna. Ako dobre, že sme neakceptovali rady západných expertov, ktoré navrhovali iné riešenia a ktoré tu chcelo zaviesť KDH. Čo sa týka zahraničnopolitickej koncepcie Slovenskej republiky, vychádzala z predstavy, že mladý demokratický slovenský štát bude udržiavať dobré vzťahy so všetkými štátmi a predovšetkým so svojimi susedmi. Ale je samozrejmé, že sa Slovensko bude usilovať aj o úzke ekonomické a kultúrne vzťahy s východnou Európou, pričom bude pozitívne využívať svoju geostrategickú polohu. Bez problémov sa dobré susedské vzťahy podarilo vytvoriť s Rakúskom, Ukrajinou, Poľskom, Českom. Ale napriek veľkému úsiliu zo slovenskej strany sa to nepodarilo celkom usporiadať s Maďarskou republikou. Ústretové kroky zo strany Slovenska vyústili do uzavretia základnej medzištátnej zmluvy, ktorej cieľom bolo naše vzťahy zlepšiť. Žiaľ, treba si tu otvorene povedať, že Maďarsko spájalo a spája realizáciu tejto zmluvy s ďalekosiahlymi cieľmi, chápe ju ako prostriedok na ovplyvňovanie slovenskej politiky a na zasahovanie do vnútorných vecí Slovenskej republiky. Treba povedať, že v Maďarsku je celé konanie jej vlády podmienené tzv. trianovskou traumou. Primerane tomu všetky maďarské vládnuce garnitúry a vlády sa usilujú vytvoriť predstavu, že Maďari žijúci v zahraničí nevytvárajú integrálnu súčasť štátu, v ktorom žijú, ale časť rozdeleného maďarského národa, čo v konečnom dôsledku vedie k iredente. Žiadajú sa stále ďalšie a ďalšie nadpráva pre maďarskú menšinu, ktorú presadzujú v intenciách politiky maďarského štátu tu prítomní poslanci Maďarskej koalície, ktoré svoje predstavy programovo vyjadrili v komárňanskej výzve. Zvolili taktiku malých postupných krokov, pričom nám musí byť jasné, zreteľné a čitateľné, že či veľké, či malé kroky, ktoré sú umocnené cez maďarské loby požiadavkami orgánov Európskej únie a NATO, majú spoločného menovateľa - oslabiť pozíciu Slovenska, dostať ho na kolená, narušiť jeho suverenitu, územnú integritu a konieckoncov nechať Slovensko ako štátny útvar sa rozplynúť. Maďarská republika akcentuje plnenie základnej medzištátnej zmluvy, pričom sama ju neplní a má predstavu, že zmluvnou stranou, ktorá má túto zmluvu plniť, je jedine a jedine Slovensko. Toto platí najmä vo vzťahu k riešeniu práv národnostných menšín. Maďarsko neposkytuje cieľavedomou asimiláciou zdecimovanej slovenskej národnostnej menšine fakticky ani teraz realizovanie minimálnych práv, ktoré sú bežné v iných krajinách Európy. Pravda, máme na mysli faktický stav a nie iba formálnoprávnu úpravu. Maďarský štát nevytvára a ani sa nepripravuje vytvoriť materiálne, finančné, organizačné a iné podmienky na to, aby sa v Maďarsku mohla rozvíjať slovenská národnostná kultúra, školstvo, jazyk, aby tam mohli byť cirkevné obrady v slovenskom jazyku. Doteraz bolo pravidlom, že pri rokovaniach kládla požiadavky iba maďarská strana. Myslíme si, a táto požiadavka je adresovaná na ministerstvo zahraničných vecí, že je najvyšší čas, aby aj slovenská strana konečne sformulovala a naliehavo vyslovila svoje požiadavky. Treba žiadať aspoň 20 slovenských škôl v Maďarsku, žiadať konečne zastúpenie Slovákov a iných národností v maďarskom parlamente, žiadať ustanovenie slovenských kňazov a zabezpečenie bohoslužieb v slovenskom jazyku, žiadať poskytnutie podstatne väčších finančných a materiálnych prostriedkov na kultúrny rozvoj slovenskej menšiny, žiadať umožnenie písať si Slovákom žijúcim v Maďarku mená slovenským pravopisom a ženám používať koncovku -ová. Samozrejme, pri tom treba akcentovať, že schvaľujeme požiadavku premiéra Mečiara, aby maďarská vláda stiahla svoj podpis z vyhlásenia prijatého na tzv. maďarsko- -maďarskom summite. Treba tiež žiadať, aby sa konečne Maďarská republika ospravedlnila občanom južného Slovenska za veľké utrpenie a krivdy, ktorým boli Slováci vystavení za 2. svetovej vojny na okupovanom území horthyovským Maďarskom, lebo bez tohto ospravedlnenia nie je možné ani v budúcnosti vytvoriť vzťahy medzi našimi krajinami také, aby sme si dôverovali, aby sme navzájom dobre spolupracovali. Na záver treba oceniť veľké úsilie našej vlády, ktoré vyvinula v tomto 4-ročnom období, za zvládnutie veľkého počtu pred ňou stojacich úloh, ktoré plnila v súlade s existenčnými záujmami Slovenskej republiky. Treba povedať, že kto nič nerobí, ani chybu neurobí. Ten, kto robí veľa, dokonca veľmi veľa, tak sa môže stať, že nie všetko sa podarí tak, ako sa predpokladalo, ale prevažná väčšina práce je urobená. A naša vláda v prevažnej miere splnila tie úlohy, ktoré si na začiatku svojho pôsobenia vytýčila, v záujme ekonomickej prosperity, suverenity a integrity Slovenskej republiky a za túto namáhavú prácu sa žiada povedať jej nakoniec aspoň slovíčko ďakujem.</seg>
            </u>
            <u xml:id="ParlaMint-SK_1998-06-30-t1m49.u1510" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u1510.p1">Ďakujem pekne. Ďalej mám poznačených pani poslankyňu Pavlovičovú, pána Juriša a pána Figeľa. Ďalší sa už nehlásia ani ústne, ani elektronicky. Uzatváram možnosť prihlásenia sa do rozpravy a dávam slovo pani poslankyni Pavlovičovej.</seg>
            </u>
            <u xml:id="ParlaMint-SK_1998-06-30-t1m49.u1511" who="Pavlovičová, B." ana="#regular">
               <seg xml:id="ParlaMint-SK_1998-06-30-t1m49.u1511.p1">Vážený pán predsedajúci, vážený pán minister, kolegyne, kolegovia, ktorí ste boli ešte trpezliví, milí hostia, verte, že ťažko sa hľadajú vhodné slová na všetko, čo v tejto snemovni odznelo. Pozorne som si vypočula odpočet plnenia Programového vyhlásenia vlády Slovenskej republiky za štvorročné volebné obdobie a práve tak pozorne i kritiku opozície. Protestujem však proti negatívnym vyhláseniam pánov Nagya, Kanisa, Dzurindu, Weissa a poniektorých iných. Práve naopak, musím skonštatovať, že na výsledky, ktoré naša vlasť prostredníctvom vlády a pracovitých rúk a umu našich občanov dosiahla, som právom hrdá. Naše ekonomické výsledky a naštartované rozvojové programy pre tretie tisícročie hovoria o činnosti vlády niečo iné, ako prezentuje opozícia. Veď Slovenská republika existuje 5 rokov, čo si treba uvedomiť. Bolo to 5 rokov nadľudského úsilia, veľkých obetí, odriekania a tvrdej a zodpovednej práce v prospech nás všetkých. Áno, stali sa i chyby i nedostatky, z ktorých sa musíme poučiť a vyvarovať sa ich. Neboli úmyselné, ale vyplynuli zo snáh čo najskôr a doslova na kolene vybudovať a dobudovať nový štát. Moja vďaka preto patrí všetkým, ktorí sa na budovaní Slovenskej republiky podieľali. Musím vysloviť určité uznanie i našim opozičným partnerom za ich kritické vystúpenia na adresu vlády i nás všetkých. Nesklamali ste. Žiadny odpočet vlády a programového vyhlásenia by nebol pre vás prijateľný. Nič koaličné nie je totiž dobré, splnili ste úlohu na výbornú, skritizovali ste všetko a všetkých, nenechali ste na nikom a na ničom nitku suchú. Svojimi vystúpeniami ste dokázali, že každý občan v tomto štáte má právo na svoj názor, ale nemali by ste pritom zabúdať, že právo každého z nás končí tam, kde právo niekoho iného začína. Dokázali ste, že vás spája iba nenávisť voči vláde, voči nám a na tej sa ešte nikdy nič dobrého nepostavilo. Rešpektujem vaše búrlivé vystúpenia, názory a kritiku ako prejav svojich kolegov, ale čo na to občan Slovenskej republiky, to ukážu jesenné voľby. Nebude sa vám to páčiť, ale môj názor je nemenný: "Nie ten, kto z rozkoše plánov žil, ale ten, kto tvoril a vytvoril, môže povedať, že žil." Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u1512" who="#AugustínMariánHúska.1929" ana="#chair">
               <seg xml:id="ParlaMint-SK_1998-06-30-t1m49.u1512.p1">Ďakujem pekne pani poslankyni Pavlovičovej. Slovo má pán poslanec Juriš. Pripraví sa pán poslanec Figeľ. Tým skončíme rozpravu.</seg>
            </u>
            <u xml:id="ParlaMint-SK_1998-06-30-t1m49.u1513" who="#AntonJuriš.1941" ana="#regular">
               <seg xml:id="ParlaMint-SK_1998-06-30-t1m49.u1513.p1">Vážený pán predsedajúci, pán minister, vážené kolegyne, kolegovia, vážení hostia, budem veľmi stručný, až heslovitý, lebo chcem šetriť váš drahocenný čas. Nebudem sa vyjadrovať ku všetkým častiam odpočtu vlády, mojou hlavnou témou je životné prostredie. Riešenie problémov životného prostredia v pôsobnosti ministerstva životného prostredia v období od volieb na jeseň v roku 1994 dá sa hodnotiť z rôznych uhlov pohľadu. V odpočte programového vyhlásenia vlády z januára 1995 sa spomínajú len úspechy, ktoré sme dosiahli v oblasti životného prostredia. No úlohou opozície je aj poukazovať na nedostatky. Napriek tomu najprv mi dovoľte hovoriť o tom, že niečo hodnotím aj kladne. Je to príprava legislatívy a jej aproximácia k právu krajín Európskej únie. Taktiež môžem kladne hodnotiť úspešné reprezentovanie potreby riešiť stav životného prostredia v medzinárodnom kontexte a medzinárodné aktivity pána ministra a pracovníkov ministerstva životného prostredia. Títo sa úspešne zasadzovali o zlepšenie stavu životného prostredia v Programe ochrany ovzdušia a ochrany ozónovej vrstvy zeme, najmä vypúšťania oxidu siričitého, oxidov dusíka i oxidu uhoľnatého i tuhých znečisťujúcich látok. Tieto úspechy však treba hodnotiť reálne. Boli tu aj negatíva. Ako čerstvý príklad v zahraničnopolitických aktivitách ministerstva životného prostredia negatívum je, že zástupcovia slovenskej delegácie na čele s pánom ministrom Zlochom na 33. konferencii strán Dohovoru o diaľkovom znečisťovaní ovzdušia, ktorá sa konala asi pred 10 dňami v dánskom Arhuse, nepodpísali Dohovor o prístupe k informáciám a účasti verejnosti na rozhodovacích procesoch o prístupe a spravodlivosti v záležitostiach životného prostredia, a to napriek tomu, že podľa návrhu smerníc na postup delegácie to bolo v pláne a tento dohovor podpísalo 37 krajín. Čiže nebolo to len zopár krajín. Na zlepšení stavu ochrany ovzdušia sa podieľali aj iné ministerstvá, nielen ministerstvo životného prostredia, a je tu aj významná zahraničná pomoc a podmienky na úspešné uplatnenie našich tovarov na zahraničných trhoch. Mnohé krajiny neberú taký tovar, kde výrobca nespĺňa normy ISO 9000 alebo 14 000, takže z toho dôvodu naše podniky sú povinné a nútené, aby zlepšovali stav životného prostredia, aby mohli predávať na vyspelých trhoch. Na zlepšenie stavu okrem iného sa podieľali najmä rekonštrukcia teplárenských zariadení a najmä tepelných elektrární. Tu bola významná pomoc z Rakúskej republiky v Zemianskych Kostoľanoch. Výrazne pomohli ochrane ovzdušia, a tým aj nášmu príspevku k celosvetovej ochrane ovzdušia. Pozitívne sa dá hodnotiť, že na verejnú vodovodnú sieť sa napojilo viac obyvateľov, viac domácností, vybudovali sa aj nové čiastiarne odpadových vôd, niektoré sa zrekonštruovali na vyššiu účinnosť čistenia, čo napomohlo čistote vodných tokov. No stále temer polovicu odpadových vôd nečistíme, a preto približne tri štvrtiny dĺžky vodných tokov sa hodnotí ako najvyšší stupeň znečistenia. Nebudem sa rozširovať o tom, aký to má význam pre pitnú vodu, rybárstvo, prípadne závlahy poľnohospodárskych plodín. Zvýšený objem čistených vôd sa nejako zvlášť neprejavil v čistote tokov, pretože v posledných rokoch vplyvom nerovnomerne rozložených zrážok a menšej schopnosti zadržiavania vody v krajine poklesli prietoky v našich potokoch a riekach. Stav čistoty našich vodných tokov je veľmi neuspokojivý až kritický a tu treba povedať, že zo štátneho rozpočtu sa na to dávalo príliš málo finančných prostriedkov. Ďalej je dosť veľká benevolencia vo vymáhaní odplát a vyberaní pokút za znečisťovanie vodných tokov. Taktiež zníženie používania chemikálií na ochranu rastlín a priemyselných hnojív zlepšilo kvalitu životného prostredia či ovzdušia, vody a pôdy, a tým nepriamo i potravín. Avšak to nie je zásluhou ministerstva životného prostredia alebo cieleného zámeru vlády, ale veľkej biedy poľnohospodárskych podnikov, ktoré jednoducho nemajú peniaze na nákup agrochemikálií. Vláda a ministerstvo životného prostredia riešili aj problémy v odpadovom hospodárstve, no tu treba povedať, že nie dostatočne. Z legislatívy nám chýba zákon o obaloch, ktorý bol avizovaný štyri roky a neuskutočnilo sa to. Tento zákon je veľmi dôležitý z hľadiska toho, že temer polovicu odpadov tvoria obaly, a často nie veľmi dobré odpady, a to plasty. Vieme, že máme znečistenú krajinu plastami. Konštrukcia štátneho rozpočtu bola taká, že sa nedostávalo obciam primerané množstvo finančných prostriedkov, ktoré sú zo zákona povinné riešiť problém s likvidáciou tuhého komunálneho odpadu. Len veľmi pomaly sa rieši likvidácia odpadov formou separácie odpadu, čo je fakticky zber druhotných surovín. Cenové relácie totiž nepodporujú separáciu zberu druhotných surovín. Nie je ani dobre vyriešený zber a likvidácia problematického druhu odpadu, a to plastov, najmä ich druhotné spracovanie. Tiež budovanie stavebne a technicky vyhovujúcich skládok tuhého komunálneho odpadu nejde takým tempom, akým by bolo potrebné. Stále je veľa skládok tuhého komunálneho odpadu, ktoré sú nevyhovujúce a povolené len dočasne. Taktiež je veľa divých nepovolených skládok, ktoré nadmerne zaťažujú stav životného prostredia. Slovensko ako pekná krajina je v podstate veľmi znečistená. Keď si dobre detailne pozrieme okolie našich riek, železničných tratí, ciest, okraj obcí a miest, niekedy sa nám to javí, že je to jedno veľké smetisko. To chceme nechať budúcim generáciám? V samotnej ochrane prírody a krajiny bolo viac nedostatkov. Spomeniem len niektoré. Znížila sa nezávislosť rozhodovania štátnej správy o životnom prostredí zaradením špecializovanej štátnej správy, totiž obvodných a okresných úradov životného prostredia do jednotne integrovaných okresných úradov. Taktiež nie je všetko v poriadku v odborných inštitúciách ministerstva životného prostredia. Tu chcem spomenúť zvlášť ako nedostatok nedoriešenie a nedostatky v delimitácii Tatranského národného parku, konfrontáciu medzi ministerstvom životného prostredia a ministerstvom pôdohospodárstva. Tiež sú finančné a personálne problémy v ostatných správach národných parkov a chránených krajinných oblastiach, ako i v Agentúre životného prostredia. Na praktický výkon ochrany prírody a krajiny chýba profesionálna stráž ochrany prírody vybavená technickými pomôckami, ktorá by bola stále v teréne tak, ako sú obdobné stráže - lesná a vodná stráž. Len jeden dôsledok. Ešte nikdy nebolo toľko požiarov v prírode ako v poslednom období. Máme na to zákon, ale z tých tisícov požiarov len v niekoľkých boli pôvodcovia postihnutí. Inak všetko bolo uzavreté - páchateľ neznámy. Dôkazom toho, že vláda neprikladá primeranú dôležitosť stavu a ochrane životného prostredia, je prideľovanie finančných prostriedkov zo štátneho rozpočtu do Štátneho fondu životného prostredia, kde postupne príspevok takmer miliardy korún klesol v poslednom rozpočte na 150 miliónov Sk na rok 1998. Pre nedostatok finančných prostriedkov prakticky nefunguje otočný fond. Ten zákon sme prijímali vlani. Fond nemá peniaze, takže otočný fond nefunguje. Na Slovensku sa odhaduje ekologická záťaž asi na 130 miliárd korún. Táto dlžoba sa za obdobie tejto vlády, ktorej odpočet robíme, sa neznížila, ale určite sa zvýšila. Pýtam sa: Kedy tento dlh splatíme Slovensku, našim deťom a vnukom? Okrem stručného, a preto nekompletného hodnotenia odpočtu programového vyhlásenia o stave životného prostredia mi dovoľte vysloviť názor, čo ma najviac trápi. Z nesplnenia programového vyhlásenia vlády z januára 1995 ako bod 1 nezaradenie Slovenskej republiky do prvej skupiny štátov, ktoré prichádzajú do úvahy na rozšírenie Európskej únie v prvej vlne rozhovorov. Pritom pri vzniku Slovenskej republiky 1. januára 1993 sme mali r ovnaké šance ako Poľská republika, Česká republika a Maďarská republika. Pritom máme vynikajúci hospodársky rast, HDP nám rastie veľmi krásne, lepšie ako v niektorých iných krajinách, a napriek tomu sme neboli zaradení do týchto rozhovorov. Bod 2 - napriek všeobecnému kladnému zahraničnému hodnoteniu Armády Slovenskej republiky nezaradenie Slovenskej republiky do prvej skupiny krajín, s ktorými sa uvažuje o vstupe do obrannej aliancie NATO, keď tri krajiny - Poľsko, Česko, Maďarsko, s ktorými sme mali rovnaké podmienky, možno už v januári 1999 budú do NATO prijaté. Bod 3 - dosiaľ neprijatie Slovenskej republiky do ekonomického združenia vyspelých krajín OECD. Trápi ma trojnásobné zvýšenie zahraničného dlhu za roky 1993 až 1998 zo 650 na približne 2 000 dolárov na jedného občana včítane dojčaťa či dôchodcu. To všetko bude musieť riešiť budúca vláda. Verím, že úspešné riešenie môže pre občanov Slovenska priniesť len nová vláda, ktorá vzíde z parlamentných volieb na jeseň, a bude to vláda, ktorú zostavia politické sily súčasnej opozície. Ďakujem za pozornosť.</seg>
            </u>
            <u xml:id="ParlaMint-SK_1998-06-30-t1m49.u1514" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1514.p1">Ďakujem pekne. Prosím pána poslanca Figeľa. To je posledný. Po poslancovi Figeľovi prerušíme rokovanie do druhej hodiny.</seg>
            </u>
            <u xml:id="ParlaMint-SK_1998-06-30-t1m49.u1515" who="#JánFigeľ.1960" ana="#regular">
               <seg xml:id="ParlaMint-SK_1998-06-30-t1m49.u1515.p1">Vážený pán podpredseda, vážené pani poslankyne, vážení páni poslanci, pôvodne som bol prihlásený v rozprave, potom som sa vyčiarkol, keďže som tu včera nebol, ale aspoň pár slov na záver, možnože aj toho, čo buď nezaznelo, alebo podľa môjho vedomia nie dostatočne pri hodnotení zo strany vlády, nielen pri reakciách zo strany poslancov, osobitne za rezort ministerstva zahraničných vecí plus za európsku integráciu. Totiž v podkladoch sa rozoberajú pasáže, ktoré neznamenajú zásadnú zmenu v tom, čo je prioritou vo vládnom programe z januára 1995. Dovolím si v takých šiestich bodoch citovať z vládneho programu z januára 1995 a realitu, ktorú mnohí poznáme. V programe sa hovorí: "Cieľavedomé približovanie sa k Európskej únii so zámerom získať plné členstvo v horizonte roku 2000 je prioritou vlády." Ďalej sa hovorí: "Vláda očakáva, že po skončení medzivládnej konferencie Európskej únie sa začnú oficiálne rokovania o vstupe Slovenska do Európskej únie." Aj včera v televízii pán premiér rozprával o tom, že rok 2000 je mylná méta, že ani 2002, ale 2004, 2005, 2006. Treba si však uvedomiť, že túto víziu tam postavila vláda. To po prvé. A po druhé, tie konkrétne dáta, časové údaje mali svoj veľký význam. Ak aj to nebude v roku 2002, ale v iných rokoch, čo sa týka Európskej únie, každý stratený rok alebo čas v tomto procese ide na účet žiadateľov, pretože približovanie sa je náročný proces, a na druhej strane ide aj o vážne finančné podporovanie. Ak nebudeme ruka v ruke udržiavať krok so susedmi z regiónu, tak začneme strácať v rámci regiónu. Nie v rámci konkurencieschopnosti voči Nemecku, Francúzsku, ale voči susedom. A vďaka reštrukturalizácii alebo rozsiahlym investíciám, modernizácii nás postupne začnú vytláčať aj z nášho trhu, nie naopak. Realita je taká, že my sme vypadli z favorizovanej prvej skupiny pozvaných. Často sa hovorí, že sme v nej ani neboli. Ja si myslím a chcem to aj naozaj vážne povedať, že sme v nej určite boli. V roku 1993, 1994, keď sa rozprávalo o Vyšehrade alebo o nejakých regionálnych zoskupeniach, Slovensko bezpochyby bolo buď spomínané, alebo myslené v rámci tejto skupiny. Napríklad v roku 1993 aj medzinárodné spoločenstvo, azda s výnimkou Maďarska, úzkostlivo dbalo na to, aby sme boli prijímaní do Rady Európy naraz, v jeden deň s Českou republikou. V roku 1994 Kongres Spojených štátov amerických prijímal zákon o participácii na činnosti NATO. V tom zákone Slovensko je spolu s tromi susedmi vymenované explicitne. Keď bol zákon v roku 1996 novelizovaný, Slovensko z tej skupiny už vypadlo. Zostávame teda v čakárni, čo je málo, ale je to predsa viac, než by bola hrozba vysunutia Slovenska na koľaj úplne mimo procesu, ale ten proces beží naozaj. Prišli jasné signály. Rakúsko chce už v novembri začať negociácie s prvými pozvanými, to znamená aj s našimi susedmi. Prijali sme Národný program pre prijatie acquis communautaire. Tento parlament ho neschvaľoval. Pýtam sa, ako sa môže taký národný program stať národným, všenárodným, keď ho jednak spoločnosť nepozná, keď neprejde ani parlamentom. Ten program sa môže stať národným vtedy, keď ho ľudia tejto krajiny prijmú naozaj za svoj. A je to potrebné pre jeho úspešnosť, lebo je naozaj náročný. Ďalší bod v programe hovorí o tom, že "základný smer bezpečnostnej orientácie Slovenska predstavuje úsilie o získanie členstva v Severoatlantickej aliancii a Západoeurópskej únii". Znovu, na rozdiel od roku 1994 alebo od východiskového postavenia, keď vláda preberala štafetu, Slovensko nebolo pozvané do tejto aliancie a nebolo dokonca ani len spomenuté v Madridskom komuniké, ani medzi riadkami! A to je veľmi vážne. Mám pocit, že tomuto programu, tejto časti už neverí nielen zahraničie, ale ani sama vláda, že je to náš prioritný cieľ. Pán premiér to veľmi jasne vysvetlil tým, že sa o nás vraj dohodli Ruská federácia a Spojené štáty americké. Myslím si, že je to jedno vážne obvinenie vlastného štátu z neschopnosti byť plnohodnotným partnerom v takom vážnom procese. Je niekoľko priamych aj nepriamych dôkazov toho, do akej miery koalícia neverí svojmu programu alebo ako ho napĺňa. Napríklad ten obsah otázok, ktoré ste dali do minuloročného májového referenda, forma argumentovania a priebeh posledného referenda, argumentovania hlavne v kampani. Spomeňte si, aké boli postoje koaličných strán. Ďalší argument - aktívna podpora neutrality zo strany Slovenskej národnej strany, ktorá má aj ministra obrany, prípadne postoj Združenia robotníkov Slovenska. Samozrejme, pán Ľupták, ja veľmi počúvam, sledujem, čo hovoríte, preto to aj uvádzam, aby to bolo jasné, že z takýchto komponentov pozostáva vládna politika. Po tretie, citujem: "Ekonomický rozmer v zahraničnej politike štátu sa výrazne posilní." Čo sa stalo? Nielenže pokračuje rozsiahly obchodný deficit - ten je spôsobený aj hospodárstvom a nedostatkom reštrukturalizácie investícií a modernizácie produkcie -, ale vláda v minulom roku dezintegrovala jednotnú štátnu reprezentáciu a vyčlenila obchodnoekonomické oddelenia spod ministerstva zahraničných vecí a spod zastupiteľských úradov Slovenskej republiky. To znamená, že jednak sa tým narúša jednotná štátna reprezentácia, ale sa aj vytvára väčší priestor na nekontrolovateľnosť činností týchto obchodných a ekonomických reprezentantov- -zástupcov. Riešením pre takúto činnosť je skôr podpora nevládnych - mimovládnych organizácií, ktoré sú dobrovoľnými združeniami producentov - exportérov doma v legislatíve a v zahraničí politickodiplomaticky tak, aby súkromné záujmy reprezentovali efektívne mimovládne združenia, štát reprezentoval efektívne svoje záujmy a vytváral zároveň priestor aj na súkromné záujmy tam, kde je to potrebné, tam, kde je zatiaľ nepripravená pôda, alebo je príliš rizikové, riskantné, málo efektívne zúčastnenie sa súkromných iniciatív. Výrazom toho, že sa ekonomický rozmer neposilnil, je aj to, že vláda nezabezpečila členstvo Slovenska v OECD. Aj včera pán premiér hovoril o tom, že v roku 1994 ešte nebola žiadosť. Chcem len pripomenúť, že sme zmeškali a teraz vlastne trpíme na to, že OECD je prekvapené z nedostatkov v Českej republike, Poľsku a Maďarsku. Keby sme držali s nimi krok, tak môžu byť prekvapení ešte aj z našich nedostatkov, ale je to iná poloha. Už by sme boli v polohe člena, nie skúšaného žiaka alebo čakateľa na členstvo. Táto organizácia je predsieňou aj pre integráciu. Všetky štáty Európskej únie sú v OECD. Je to vynikajúca pečiatka na hospodársku a politickú kredibilitu za daného stavu. Myslím, že v krátkom čase by zdvihla rating našich inštitúcií a bolo by to veľmi výrazné posunutie Slovenska aj v ostatných procesoch. Nepodarilo sa to ani v roku 1996, ani v roku 1997 na jar, v jeseni, tak ako si to vláda predsavzala. A už sa to vlastne nepodarí, najskôr v roku 1999. To znamená, znovu budúca vláda, budúca parlamentná väčšina musí zrealizovať to, čo sa nenaplnilo. Štvrtý citát: "Napĺňanie ochrany ľudských práv a základných slobôd, tak ako ich stanovuje Ústava Slovenskej republiky, považuje vláda za svoju základnú povinnosť voči všetkým občanom." A realita? Na Slovensku bolo opakované porušovanie ústavy a zákonnosti a medzinárodne akceptovaných princípov výkonu moci. Narušila sa tým dôvera vo fungovanie štátu ako právneho štátu. Spôsobilo to následne poloizoláciu vlády, ale čiastočne aj parlamentu od demokratických partnerov. Veď si len spomeňme, že tu mala byť konferencia predsedov parlamentov asociovaných krajín spolu s predsedom Európskeho parlamentu. Tá sa neuskutočnila. Slovensko sa dostalo viac do agendy, než sa stalo tvorcom agendy niektorých medzinárodných inštitúcií. A to bolo a je zlé. Piaty citát: "Pri ďalšom dialógu v rámci OBSE vláda bude prednostne konzultovať konkrétne kroky s Európskou úniou, krajinami NATO a so susednými štátmi." Realita bola asi taká, že úroveň konzultácií sa dá vyjadriť aj veľkým počtom demaršov, diplomatických výhrad a rezolúcií vláde a parlamentu Slovenskej republiky, osobitne z týchto krajín - z Európskej únie, prípadne z členských krajín Severoatlantickej aliancie. Na druhej strane "koordináciu krokov" charakterizuje to, že napríklad v čase, keď ministri zahraničných vecí Európskej únie v januári 1996 sa zaoberali otázkou nastolenia embarga voči Belehradu, teda voči Zväzovej republike Juhoslávia, za neplnenie Daytonských dohôd. V januári 1996 premiér vykonal oficiálnu návštevu toho istého štátu. Akáže je to teda koordinácia? Po ďalšie, vy sami, priatelia, dobre viete, že Srbská socialistická strana bola hosťom na sneme HZDS. Prečo ste potom dávali do programu koordináciu krokov s Európskou úniou? Jednoducho, tá koordinácia má svoje konkrétne formy a črty. Chcem povedať, že výsledkom tejto koordinácie bolo asi toľko, že síce sa konzultovalo v Štrasburgu a Bruseli, ale politika doma bola konaná v inom duchu. Najlepšie ju charakterizuje duch "zlatoidskej doktríny". A posledný citát z toho, čo je v programe z januára 1995: "Uskutočňovanie zahraničnopolitických zámerov Slovenskej republiky docielime dobudovaním kvalitnej a profesionálnej zahraničnej služby. Slovensko potrebuje profesionalizáciu a mobilizáciu síl a schopností všetkých jej pracovníkov." Aj v súčasnosti, ale aj celý čas sme viac-menej boli svedkami množstva hrubého neprofesionalizmu a nekvalifikovanosti na mnohých postoch. Posledné odvolávanie veľvyslancov v marci bolo také hromadné, že vyzeralo ako odvolávanie pri štátnom prevrate. Je to nediplomatické, neúctivé aj voči partnerom, lebo vždy treba vidieť na druhej strane partnerov. Porušoval sa princíp jednotnej štátnej reprezentácie, to už som naznačil pri ekonomickej dimenzii. Bola porušená ústava zo strany ministerstva zahraničných vecí. To nehovorí opozícia, to povedal Ústavný súd. Stalo sa to pri zavlečení slovenského občana za hranice tohto štátu. Mali sme dlhodobo neobsadené a máme dlhodobo neobsadené veľvyslanecké pocty, dnes ich je väčšina. Napríklad to bol New York. Ako chceme alebo sme chceli byť predsedníckou krajinou Valného zhromaždenia OSN, keď takmer štyri roky tam nebol veľvyslanec? Nemáme stále veľvyslanca v Bonne. Spolková republika Nemecko vystriedala svojich reprezentantov v priebehu 10 dní. My na to potrebujeme viac než dva roky. Nemáme už vyše dvoch rokov nikoho v Kyjeve. Ponad Kyjev sa lieta do Moskvy tajne, oficiálne, polooficiálne, akokoľvek. To je neúcta voči vážnemu susedovi, voči dôležitému partnerovi aj do budúcnosti. Po ďalšie, na ministerstve, ale aj na zastupiteľských úradoch často bolo cítiť pasivitu, nekoncepčnosť, nekoordinovanosť. Je slabé postavenie rezortu v rámci vlády. A osobitne to platí aj pre európsku integráciu. Aby som povedal aj niečo pozitívne, za úspech považujem to, že sa na ministerstve udržalo množstvo perspektívnych, schopných, osobitne mladších ľudí. Myslím si, že sú dobrým základom pre štátnu službu v tejto sfére. Tiež je dobré, že sa otvorila nová budova tohto rezortu. Teda nielen mínusy, ale aj plusy. Záverom: Celé pôsobenie rezortu za štyri roky bolo vlastne trojnásobným zlyhaním. Po prvé: Slovensko vypadlo z hlavného integračného prúdu. Po druhé: Nezlepšili sa zásadne, v niektorých reláciách sa zhoršili susedské vzťahy nášho štátu osobitne v relácii na Maďarskú republiku, Českú republiku a Rakúsku republiku. Po tretie: Prehĺbila sa naša jednostranná strategická závislosť od Ruska. Myslím si, že do budúcnosti ju treba citlivo prehodnocovať, osobitne v spolupráci tajných služieb a vojenských technológií. Rezort sa stal jedným z najneúspešnejších rezortov, aj keď jeho hlavnou záťažou bola predovšetkým domáca situácia. Myslím si, že vláda a vládna koalícia by priority, ktoré som buď citoval, alebo sú uvedené vo vládnom programe, nenaplnila, ani keby mala viac času, zrejme ani ďalšie volebné obdobie. Prečo? Preto, lebo tie priority sú v skutočnosti iné - prehĺbenie moci aj za cenu porušovania zákonov, aj za cenu porušovania ústavy a právneho štátu. Dôkazom toho je zároveň to, že túto koalíciu tvoria strany, ktoré nemajú akceptáciu v štandardných štruktúrach. Nie kvôli názvom strán. To nie je kvôli jednotlivcom, to je kvôli obsahu politiky. Čo urobila opozícia - lebo to je tiež často argument, či sme tomu neškodili, alebo sme sa len viezli na voze a neurobili pre Slovensko dosť. Môžem povedať osobne, ale aj za klub poslancov KDH, že sme strážili, ako sme len mohli, konkrétne aj pri hlasovaniach, ústavné princípy, ústavnosť v tejto republike. Osobne som ani raz nehlasoval za porušenie ústavy vo forme uznesenia alebo návrhu zákona. Toto je hlavný problém Slovenska aj v medzinárodných súvislostiach. Nie naša diplomacia, nie postavenie rezortu, nie úroveň integračného snaženia ako takého, ale to, ako funguje štát vo vnútri. A tam opozícia pôsobila skôr ako garant ústavnosti právneho štátu, dodržiavania ľudských práv včítane práv národnostných menšín. Preto jej patrí za to česť a ocenenie, nie naopak. To bola hlavná zásluha, priatelia. Po druhé: Čo sme robili v zahraničí? Napríklad sme sa veľmi usilovali a usilujeme o to, aby Slovensko malo vážne postavenie, napríklad v Rade Európy. Od roku 1993 sme urobili všetko pre to, aby sme boli prijímaní naraz s Českou republikou, v ten istý deň. Pri obhajovaní Vodného diela Gabčíkovo to bolo podobne v Európskom parlamente. Ja sám som doručil v roku 1995 vo februári Jacquesovi de Larossiérovi, prezidentovi Európskej banky pre obnovu a rozvoj, podporný list predsedu KDH preto, aby banka podporila jadrovú elektráreň Mochovce ako najväčší projekt v histórii tejto banky. To, že vláda potom zmenila svoje stanovisko a išla iným spôsobom financovania, je druhá vec, ale zásadné otázky a záujmy štátu sme podporovali explicitne aj na medzistraníckych fórach. V marci 1995 prvý a doteraz jedinýkrát poslúžil slovenský jazyk ako dvanásty jazyk v Európskom parlamente. Jedenásť rečí je tam oficiálnych aj dnes a ešte to chvíľu tak bude, dvanástym bola slovenčina pre účastníkov zo strednej a východnej Európy, pretože také sme mali a máme postavenie medzi partnermi v regióne a také sme mali slovo voči partnerom zo západnej Európy. Tým chcem naznačiť, že Slovensko má zelenú a môže znamenať oveľa viac, než hovoria len nejaké prirodzené limity, ak má reprezentáciu, ktorá je dôveryhodná, ktorá vie presadiť isté záujmy, môže potom poslúžiť aj celému regiónu, nielen sebe. Presadzovali sme celý čas a sme radi, že Slovensko zostalo aspoň v procese rozhovorov, aj keď nie v rokovaní o členstve. Myslím si, že opozícia dnes zostáva nádejou pre Slovensko doma, ale je aj alternatívou politickou, že to, čo robíme, je vlastne odpoveďou na buď kritiku, alebo aj na kritériá, ktoré sú potrebné na získanie členstva a plnú účasť na negociáciách. Chcel by som úplne na záver povedať, že naozaj naša integrácia a silnejšie medzinárodné postavenie sa začína doma, to znamená vzťahom politickej väčšiny a politickej menšiny, vzťahom národnostných menšín a slovenského národa. Začína sa právnym štátom a pluralizmom od parlamentu až po východnú hranicu Slovenska. Chcem tým naznačiť, že sú tu kritériá, ktoré sú potrebné pre nás doma, nie pre úradníkov v Bruseli, aby povedali O. K., alebo že si urobia nové hodnotenie. To sú kritériá pre ľudí v tejto krajine, aby tu videli budúcnosť. Slovensko bude patriť tam, kam budú chcieť patriť, samozrejme, vedome a angažovane jeho občania. Čím skôr sa toto dokáže naplniť, tým skôr bude vážne a dobré postavenie tejto krajiny aj v medzinárodných procesoch. Slovensko má na to potenciál. Môže buď spájať, alebo rozdeľovať. To, že teraz skôr proces rozdeľuje, že sa vyčleňuje, že vyzerá skôr ako klin, to že máme Schengen na jednej hranici a hrozí, že by mohol byť aj na iných hraniciach na nejaký čas, to je ten klin. Ale ak budeme veľmi pracovať na tom, aby sme si zlepšili perspektívu pre ľudí tu doma, ktorí tu žijú, vďaka kritériám, ktoré sú pre nás potrebné, tak si myslím, že Slovensko môže spájať a bude spájať. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <u xml:id="ParlaMint-SK_1998-06-30-t1m49.u1516" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1516.p1">Ďakujem pánu poslancovi Figeľovi. Mne, samozrejme, neprichodí hodnotiť obsah diskusie. Prichodí mi oznámiť vám, že vyslovujem týmto skončenie rozpravy o tomto bode programu. Ale ešte sa pýtam člena vlády, ktorý je tu len jeden, či sa chce ešte vyjadriť. Nie. Diskusia bola natoľko široká, že sme si všetko povedali. Tým považujem a vyhlasujem rokovanie o tomto bode programu za skončené. Chcem vám oznámiť, že prerušujem do 14.00 hodiny rokovanie a budeme pokračovať hodinou otázok. Pán poslanec Glinský, faktická poznámka už nemá význam. Keď chceme byť o 14.00 hodine naspäť, tak by sme si mali nechať nejaký čas pre seba.</seg>
            </u>
            <note type="comment">Po prestávke.</note>
            <u xml:id="ParlaMint-SK_1998-06-30-t1m49.u1517" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1517.p1">Vážená pani podpredsedníčka vlády, pán podpredseda, vážení ministri, otváram bod programu - hodina otázok. Predseda vlády Slovenskej republiky pán Vladimír Mečiar sa z rokovania o tomto bode programu ospravedlnil. Podané boli dve otázky na predsedu vlády Slovenskej republiky od poslanca Roberta Fica. Pristúpime k odpovediam podpredsedníčky vlády pani Kataríny Tóthovej na otázky poslanca položené predsedovi vlády. Prosím pani podpredsedníčku vlády, aby zaujala miesto za rečníckym pultom a odpovedala na otázky, ktoré boli adresované predsedovi vlády. Prvá otázka je na predsedu vlády od pána poslanca Fica a znie: "Keďže ani pri najbujnejšej fantázii nemôžem prijať vysvetlenie podpredsedníčky vlády pani Tóthovej k amnestii z minulého týždňa, rád by som sa vás opýtal, čo vás viedlo k tejto opakovanej amnestii." Nech sa páči, pani podpredsedníčka.</seg>
            </u>
            <u xml:id="ParlaMint-SK_1998-06-30-t1m49.u1518" who="#KatarínaTóthová.1940" ana="#regular">
               <seg xml:id="ParlaMint-SK_1998-06-30-t1m49.u1518.p1">Ďakujem za slovo. Vážený pán predseda Národnej rady Slovenskej republiky, vážený pán predsedajúci, vážení členovia vlády, vážené pani poslankyne, páni poslanci, milí hostia, dovoľte mi, aby som predtým než zodpoviem, ospravedlnila neprítomnosť niektorých členov vlády z dôvodu ich pracovných ciest a oznámila mená poverených členov vlády zastupovaním. Pána podpredsedu Kozlíka zastupuje pán minister Maxon, pána ministra Siteka pán podpredseda Kalman. <vocal type="noise"><desc>Ruch v sále.</desc></vocal> Vážení, myslím si, že technika je taká perfektná, že čas budú merať, keď skončím túto informáciu. Pani ministerku Kramplovú pán podpredseda Kalmam, pána ministra Liščáka pán minister Krajči, ktorý o chvíľu príde, pána ministra Javorského pán minister Hudec, pána ministra Mráza pán minister Bisák, pána ministra Zlochu pán minister Baco, pána ministra Jasovského pán minister Cagala. Myslím, že teraz mi budú merať čas, aby páni poslanci, ktorí počas môjho vystúpenia vyjadrovali nespokojnosť, boli uzrozumení a spokojní. Vážení, dovoľte mi, aby som, nevyjadrujúc sa, vážený pán poslanec, k vašej bujnej fantázii, kvôli ktorej si nemôžete spraviť odpoveď, ktorú dozaista občania našej republiky už odhalili, a to najmä tá časť z nich a tí, ktorí si prečítali váš článok Štát nedaruje občanom nič, a hlavne tá časť, ktorá zo Štátneho fondu na podporu bývania dostala okrem pôžičky aj 150 tisíc korún ako nenávratný príspevok, teda dar, aby, vidiac vašu otázku, som mohla túto vašu vlastnú poznámku preklenúť. Dovoľte mi, aby som uviedla, že impulz na vydanie rozhodnutia o omnestii zo dňa 7. 7. 1998 vyšiel z praxe. Bola to predovšetkým prokuratúra, ktorá signalizovala výkladovú neujasnenosť v súvislosti s textom amnestie zo dňa 3. marca 1998. Pripomienky boli najmä k pojmu trestné stíhanie, a to najmä v tom zmysle, že článok 102 písm. i) ústavy, na základe ktorého možno amnestiu udeliť, používa pojem trestné konanie, teda bola nejasnosť, v akej šírke sa má amnestia uplatňovať, či v šírke vydaného rozhodnutia, alebo v šírke ústavného znenia. Trestné konanie je totiž pojem šírší, nie je to pojem neznámy, nešpecifikovaný, § 12 ods. 1 Trestného poriadku tento v ústave použitý pojem presne špecifikuje. Z uvedeného vymedzenia, resp. z uvedeného paragrafu vymedzenia, ktoré v prípade záujmu ctenej snemovni prečítam, možno vyvodiť, že pojem trestné konanie zahŕňa v sebe aj pojem trestné stíhanie, ktoré bolo frekventované v amnestii z 3. marca 1998. V praxi, ako i zo strany teoretikov nastali úvahy, či prezident, resp. ten, na koho je jeho právomoc prenesená, môže udeliť amnestiu aj v užšom zmysle, než obsahuje pojem ústavy. Inými slovami povedané, začali sa akcentovať názory, že pri rozhodovaní o amnestii treba použiť pojem totožný s pojmom, ktorý obsahuje ústava v článku 102 písm. i). Z uvedeného dôvodu sa predseda vlády vykonavajúci oprávnenia prezidenta republiky rozhodol zosúladiť text svojej 3. marca 1998 vyhlásenej amnestie s textom článku 102 písm. i) ústavy i napriek tomu, že legislatívní odborníci rozpornosť pojmu s ústavou nekonštatovali, myslím legislatívnych odborníkov na Úrade vlády. Iba na okraj si dovolím uviesť, že rozhodnutie o amnestii, ktoré vydal exprezident Michal Kováč 12. apríla 1993 v súvislosti so svojím nástupom do funkcie, v článku 4 taktiež používa pojem trestné stíhanie, t. j. pojem, ktorý použil Vladimír Mečiar vo svojej amnestii z 3. marca 1998. Použitie tohto pojmu v amnestii exprezidenta nebolo nikým spochybnené, nebolo kritizované a čudujme sa svete, ani prax nemala žiadne výkladové problémy. Som hloboko presvedčená, že azda preto, že nebolo pred voľbami. Vyhovieť požiadavkám praxe, ktorá, ako som už spomenula, signalizovala spornosť výkladu, nebolo možné inak, teda iným spôsobom, než opätovne vyhlásiť rozhodnutie o amnestii, resp. tie články z amnestie z 3. marca tohto roku, ktoré obsahovali pojem trestné konanie, ktoré obsahovali pojem trestné stíhanie, a boli to články 5 a 6. Ak sa už rozhodlo takýto krok uskutočniť na impulz praxe, doplnil sa aj termín, teda časový termín únosu, to znamená 31. august 1995, a text sa primerane gramaticky spresnil tak, aby to súladilo aj s vymenenými pojmami, to znamená, že znenie "v súvislosti s oznámením o zavlečení" sa nahradilo textom "v súvislosti s oznámeným zavlečením". Dozaista ste vycítili zdôraznenie zmeny mäkkého a tvrdého i. Záverom mi prichodí uviesť, že použitie pojmu "trestné konanie" namiesto pôvodného "trestné stíhanie" si nutne vyžiadalo úpravu štylistickú, to znamená štylistickú úpravu textu spomínaných článkov. Pokiaľ ide o bývalý článok 5, ktorý sa týka referenda, dovoľte mi uviesť toto: V súvislosti s referendom došlo k viacerým dezinformáciám. Žiaľ, v našej tlači a v masmédiách sa už úplne samozrejme frekventuje pojem zmarené referendum. Dovolím si upozorniť, že senát, ktorý hodnotil referendum, konkrétne spravodajkyňa sudkyňa pani JUDr. Viera Mrázová uviedla, že senát sa vôbec nezaoberal hodnotením referenda a jeho účinkami. Zaoberal sa účinkami trvania práva občana. Po ďalšie, čo považujem taktiež za potrebné zdôrazniť, že predseda senátu JUDr. Rapant vyjadril jednoznačne, že v rozhodnutí sa nikdy nehovorí o zmarení referenda. Dozaista budú pochopiteľné súvislosti, prečo sa premiér Slovenskej republiky rozhodol vydal amnestiu aj v tomto prípade. Vážené pani poslankyne, vážení páni poslanci, to je všetko, čo som chcela uviesť z mojej strany. Som pripravená odpovedať na vaše otázky.</seg>
            </u>
            <u xml:id="ParlaMint-SK_1998-06-30-t1m49.u1519" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1519.p1">Ďakujem pani podpredsedníčke vlády. Chce pán poslanec Fico položiť doplňujúcu otázku? Nech sa páči.</seg>
            </u>
            <u xml:id="ParlaMint-SK_1998-06-30-t1m49.u1520" who="#RobertFico.1964" ana="#regular">
               <seg xml:id="ParlaMint-SK_1998-06-30-t1m49.u1520.p1">Vážená pani podpredsedníčka, nebolo treba na to prax, my sme už 3. marca 1998 vedeli, že táto amnestia je zlá, a nebolo treba čakať na to, aby niekto povedal, že je naozaj nedobrá. Chcem len povedať, že júlová amnestia, o ktorej rozhodol predseda vlády, nebola potrebná z dôvodu výkladových problémov, ako tu vy uvádzate, ale preto, aby sa vytvorili ďalšie prekážky prípadnému trestnému postihu páchateľov zmareného referenda a únosu. Nie náhodou bolo zmenené slovo trestné stíhanie za trestné konanie. Totiž, ak by sa zakazovalo len trestné stíhanie, ako to bolo v amnestii z 3. marca, orgány činné v trestnom konaní by mali možnosť robiť kroky, ktoré im Trestný poriadok umožňuje v prípade, že ešte nebolo začaté trestné stíhanie, napríklad preverovať oznámenia o spáchaných trestných činoch, prijímať potrebné podklady a robiť určité nevyhnutné opatrenia. Tým, že trestné stíhanie bolo nahradené slovom trestné konanie, vylučujú sa akékoľvek kroky, ktoré by orgány činné v trestnom konaní mohli urobiť, aby sa čo len trošku svetla mohlo vniesť do týchto dvoch mimoriadne dôležitých udalostí. Mám na vás otázku, pani vicepremiérka: Uvedomujete si vôbec, aké medzinárodné škody boli opäť Slovensku spôsobené touto opakovanou amnestiou, a či si vôbec uvedomujete, že občania hľadia na tento akt ako na prejav zneužívania prezidentských právomocí, ako na prejav nerovnoprávnosti, kedy niekto môže kradnúť, podvádzať, falšovať a unášať, a nič sa mu nemôže stať, a keď druhý, kto spácha drobný priestupok, je prenasledovaný a perzekvovaný?</seg>
            </u>
            <u xml:id="ParlaMint-SK_1998-06-30-t1m49.u1521" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1521.p1">Ďakujem pekne. Prosím teraz pani podpredsedníčku vlády o odpoveď na doplňujúcu otázku.</seg>
            </u>
            <u xml:id="ParlaMint-SK_1998-06-30-t1m49.u1522" who="#KatarínaTóthová.1940" ana="#regular">
               <seg xml:id="ParlaMint-SK_1998-06-30-t1m49.u1522.p1">Vážený pán poslanec, vaše vystúpenie sa v ničom neodlišovalo od článkov, ktoré ste už publikovali a na ktoré som sa snažila odpovedať, ale, žiaľ, redakcie odmietli tieto moje odpovede publikovať. Preto som veľmi rada, že mám možnosť na toto dnes verejne uviesť svoj názor. Pokiaľ obviňujete predsedu vlády, ktorý toho času vykonáva funkcie prezidenta republiky v zmysle ústavy, ústavných povinností, ktoré mu prislúchajú, teda nie z vlastnej vôle vykonáva tieto kompetencie, ale na základe dikcie ústavy, tak si vám dovolím citovať článok 102 písm. i), ktoré dáva prezidentovi, resp. tomu, kto vykonáva jeho právomoci, právo udeľovať amnestiu, odpúšťať a zmierňovať tresty uložené trestnými súdmi, nariaďovať, aby sa - a teraz príde to podstatné - trestné konanie nezačalo, alebo aby sa v ňom nepokračovalo a zahlaďovať tresty. Považujete za zneužitie kompetencie, keď niekto má právo dať amnestiu v trestnom konaní a dá ju? Ústava predsa jasne hovorí a dáva kompetenciu na trestné konanie. Taktiež vôbec nesúhlasím s vaším názorom, že v našej republike môže niekto voľne kradnúť, podvádzať, a neviem, ktoré trestné činy ste tam ešte uviedli, aby som vám neamputovala niečo, čo ste nepovedali, ale principiálne protestujem proti vášmu názoru, pretože toto nie je dovolené nikomu. Samozrejme, tie činy, kde je podané trestné oznámenie a kde sa preukáže, že skutočne k takému činu došlo, sú trestne stíhané. Pokiaľ hovoríte o ďalších prekážkach, o medzinárodných škodách, dovoľte mi, aby som uviedla, že exprezident Kováč okrem všeobecnej amnestie z 12. apríla 1993 vydal 78 individuálnych milostí, to znamená amnestií v rôznych veciach a vydal amnestiu, teda milosť pánu Fegyveresovi v súvislosti s kauzou únosu, teda zavlečenia, aby som bola presná, a nikto to nepovažoval za zneužitie právomoci, nikto nehovoril, že sa dávajú ďalšie prekážky na doriešenie prípadného skutku, nikto nehovoril o tom, že naša republika v medzinárodných vzťahoch bude poškodená. Takisto nikto...</seg>
            </u>
            <kinesic type="ringing">
               <desc>Zaznel zvuk časomiery.</desc>
            </kinesic>
            <u xml:id="ParlaMint-SK_1998-06-30-t1m49.u1523" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1523.p1">Uplynul náš čas. Skončili sme náš čas stanovený na odpovede premiéra. Keďže na členov vlády neboli podané žiadne otázky, končím bod programu - hodina otázok. Ďakujem pekne. Na základe záverov poslaneckého grémia navrhujem, aby sme do programu 49. schôdze zaradili tieto body: 1. Návrh na prijatie uznesenia Národnej rady Slovenskej republiky o vyhlásení referenda - tlač 1039. Návrh na zaradenie tohto bodu podali tri poslanecké kluby. 2. Návrh skupiny poslancov Národnej rady Slovenskej republiky na vyslovenie nedôvery členovi vlády Slovenskej republiky Gustávovi Krajčimu - tlač 1040, ktorý by sme prerokovali ako posledný bod tejto schôdze. O zaradení týchto návrhov dávam hlasovať. <vocal type="noise"><desc>Hlasy z pléna.</desc></vocal> Pán poslanec Čarnogurský, beriem to ako procedurálny návrh, ktorým navrhujete hlasovať osobitne. Budeme najprv hlasovať o prvom návrhu na prijatie uznesenia Národnej rady Slovenskej republiky o vyhlásení referenda - tlač 1039. Nech sa páči, prezentujme sa a hlasujme. Prezentovalo sa 70 poslancov. Je nás málo. Nech sa páči, hlasujeme ešte raz. Prezentujme sa a hlasujme. Prezentovalo sa 71 poslancov. Je nás málo. Samozrejme, môj optický pohľad nemusí byť profesionálny, ale tak sa mi zdá, že nás je podstatne viacej, a preto prosím skrutátorov, budeme hlasovať zdvihnutím ruky. No, pokúsme sa prezentovať a hlasovať zdvihnutím ruky, kto je za.</seg>
            </u>
            <u xml:id="ParlaMint-SK_1998-06-30-t1m49.u1524" who="#MáriaBartošíková.1939" ana="#regular">
               <seg xml:id="ParlaMint-SK_1998-06-30-t1m49.u1524.p1">Vážený pán predsedajúci, v sále zostalo prítomných a hlasovalo za 71 poslancov.</seg>
            </u>
            <u xml:id="ParlaMint-SK_1998-06-30-t1m49.u1525" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1525.p1">Kto je proti? Nikto. Kto sa zdržal hlasovania? Pani skrutátorka, zdržali sa dvaja poslanci. Konštatujem, že do programu 49. schôdze tento bod nebol zaradený. Nebol dostatočný počet hlasov na to, aby sme ho mohli zaradiť a prijať. Dávam slovo predsedovi parlamentu pánu Gašparovičovi.</seg>
            </u>
            <u xml:id="ParlaMint-SK_1998-06-30-t1m49.u1526" who="#IvanGašparovič.1941" ana="#regular">
               <seg xml:id="ParlaMint-SK_1998-06-30-t1m49.u1526.p1">Pán predsedajúci, bola vznesená námietka, že skrutátori urobili chybné hlasovanie pri spočítavaní. Skrutátori oznámili, že bolo 71 za a 2 sa zdržali, ale na začiatku nepovedali prítomných, lebo napríklad pán Hrnko vôbec nehlasoval ani za, ani proti, čiže prítomný bol. A ešte tam boli ďalší poslanci, bolo ich 78. Čiže nebolo správne spočítanie hlasov a oznámenie prítomných v sále. Takže prosím, aby ste dali zopakovať hlasovanie.</seg>
            </u>
            <vocal type="noise">
               <desc>Ruch v sále.</desc>
            </vocal>
            <u xml:id="ParlaMint-SK_1998-06-30-t1m49.u1527" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1527.p1">Vážení, upokojte sa. Samozrejme, je to návrh predsedu parlamentu, o ktorom treba hlasovať. Hlasujeme o návrhu, ktorý podal predseda parlamentu. Návrh predsedu parlamentu treba schváliť. Nech sa páči, pán predseda.</seg>
            </u>
            <u xml:id="ParlaMint-SK_1998-06-30-t1m49.u1528" who="#IvanGašparovič.1941" ana="#regular">
               <seg xml:id="ParlaMint-SK_1998-06-30-t1m49.u1528.p1">Pán predsedajúci, my sme neurobili hlasovanie, ktorým sme skončili hlasovanie o tomto návrhu, pretože bolo vyhlásené, že nás je tu nedostatočné množstvo. To znamená, že o tomto mojom návrhu nie je potrebné dať hlasovať, tu treba dosiahnuť to, že ak nás bude dosť, potom bude platné hlasovanie, ak nás nebude dosť, tak potom rozhodnete, čo ďalej.</seg>
            </u>
            <vocal type="noise">
               <desc>Hlasy z pléna.</desc>
            </vocal>
            <u xml:id="ParlaMint-SK_1998-06-30-t1m49.u1529" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1529.p1">Prosím skrutátorov, aby boli pripravení, chceme vedieť, koľko je prítomných.</seg>
            </u>
            <u xml:id="ParlaMint-SK_1998-06-30-t1m49.u1530" who="#MáriaBartošíková.1939" ana="#regular">
               <seg xml:id="ParlaMint-SK_1998-06-30-t1m49.u1530.p1">Vážený pán predsedajúci, v tomto momente je v sále prítomných 70 poslancov.</seg>
            </u>
            <u xml:id="ParlaMint-SK_1998-06-30-t1m49.u1531" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1531.p1">Podľa oznámenia skrutátorky nie sme uznášaniaschopní. Pán poslanec Cabaj, nech sa páči. Dajte slovo pánu poslancovi Cabajovi.</seg>
            </u>
            <u xml:id="ParlaMint-SK_1998-06-30-t1m49.u1532" who="#TiborCabaj.1954" ana="#regular">
               <seg xml:id="ParlaMint-SK_1998-06-30-t1m49.u1532.p1">Vážený pán predsedajúci, neviem, nad čím uvažujeme. Dajte 15-minútovú prestávku, ak sa nezídeme, nepokračujeme, parlament nie je uznášaniaschopný.</seg>
            </u>
            <u xml:id="ParlaMint-SK_1998-06-30-t1m49.u1533" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1533.p1">Vyhlasujem do 14.55 hodiny prestávku.</seg>
            </u>
            <note type="comment">Po prestávke.</note>
            <u xml:id="ParlaMint-SK_1998-06-30-t1m49.u1534" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1534.p1">Vážené pani poslankyne, vážení páni poslanci, prosím vás, vráťte sa do rokovacej miestnosti, aby sme pokračovali v rokovaní. Nech sa páči, páni poslanci, pani poslankyne, zavrite dvere. Buď taký láskavý, poslanec Langoš, zavri dvere. Z hľadiska zaradenia do programu 49. schôdze som navrhoval zaradiť dva body. Vraciam sa k bodu 1, zopakujem - návrh na prijatie uznesenia Národnej rady Slovenskej republiky o vyhlásení referenda. Návrh na zaradenie tohto bodu podali tri poslanecké kluby. <vocal type="noise"><desc>Hlasy z pléna.</desc></vocal> Najprv ešte budeme hlasovať o tomto návrhu číslo 1 - návrh na prijatie uznesenia Národnej rady Slovenskej republiky o vyhlásení referenda. Prezentujme sa a hlasujme. Prezentovalo sa 74 poslancov. Je nás málo. Dám hlasovať o druhom návrhu skupiny poslancov Národnej rady Slovenskej republiky na vyslovenie nedôvery členovi vlády Slovenskej republiky Gustávovi Krajčimu, poverenému riadením Ministerstva vnútra Slovenskej republiky. To je druhý návrh, aby sme do programu schôdze zaradili tento bod. Nech sa páči, prezentujme sa a hlasujme. Prezentovalo sa 46 poslancov. Nie sme schopní sa uznášať. Nech sa páči, pán poslanec Mikloško.</seg>
            </u>
            <u xml:id="ParlaMint-SK_1998-06-30-t1m49.u1535" who="#FrantišekMikloško.1947" ana="#regular">
               <seg xml:id="ParlaMint-SK_1998-06-30-t1m49.u1535.p1">Pán predsedajúci, chcem len pripomenúť, že náš návrh bol návrh na zvolanie mimoriadnej schôdze, takže je pravda, že hlasujeme o zaradení do programu, ale tá schôdza tak či onak je zvolaná.</seg>
            </u>
            <u xml:id="ParlaMint-SK_1998-06-30-t1m49.u1536" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1536.p1">Pokračujeme ďalším bodom programu, ktorým sú písomné odpovede členov vlády na interpelácie poslancov. V tejto súvislosti mi dovoľte vás informovať, že nemám žiadnu prihlášku poslancov do rozpravy, čo bolo aj výsledkom dohody na dnešnom poslaneckom grémiu. Pýtam sa, či sa niekto ústne chce prihlásiť a vystúpiť v interpeláciách. Nikto sa neprihlásil. Tým považujem program za vyčerpaný. Ešte prosím pána predsedu parlamentu, aby vás oboznámil s niektorými skutočnosťami.</seg>
            </u>
            <u xml:id="ParlaMint-SK_1998-06-30-t1m49.u1537" who="#IvanGašparovič.1941" ana="#regular">
               <seg xml:id="ParlaMint-SK_1998-06-30-t1m49.u1537.p1">Pani poslankyne, páni poslanci, keďže sme sa nedohodli na tejto schôdzi na ďalšom pokračovaní, návrh poslancov na vyslovenie nedôvery členovi vlády Slovenskej republiky, ktorý som dostal, je návrhom, ktorý podľa Ústavy Slovenskej republiky predseda Národnej rady musí zaradiť na rokovanie Národnej rady. Musí to urobiť do 30 dní, alebo ak požiadajú poslanci, tak do 7 dní. Poslanci požiadali predsedu Národnej rady do 7 dní, preto schôdzu k tomuto bodu programu, ktorý bude jediným na tejto schôdzi, zvolávam na utorok budúci týždeň o 10.00 hodine.</seg>
            </u>
            <u xml:id="ParlaMint-SK_1998-06-30-t1m49.u1538" who="#RudolfFilkus.1927" ana="#chair">
               <seg xml:id="ParlaMint-SK_1998-06-30-t1m49.u1538.p1">Vyhlasujem 49. schôdzu Národnej rady za skončenú. Rokovanie 49. schôdze Národnej rady Slovenskej republiky sa skončilo o 15.25 hodine.</seg>
            </u>
         </div>
      </body>
   </text>
</TEI>
