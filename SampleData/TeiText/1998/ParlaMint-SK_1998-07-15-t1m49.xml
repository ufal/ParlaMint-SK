<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xml:id="ParlaMint-SK_1998-07-15-t1m49" xml:lang="sk">
   <teiHeader>
      <fileDesc>
         <titleStmt>
            <!-- TODO -->
            <meeting ana="#parla.term #parla.uni" n="1">1</meeting>
            <meeting ana="#parla.meeting #parla.uni" n="49">49</meeting>
            <!-- TODO -->
         </titleStmt>
         <editionStmt>
            <edition>3.0a</edition>
         </editionStmt>
         <extent>
            <!-- TODO -->
         </extent>
         <publicationStmt>
            <!-- TODO -->
         </publicationStmt>
         <sourceDesc>
            <bibl>
               <!-- TODO -->
               <idno type="URI" subtype="parliament">https://www.nrsr.sk/dl/Browser/Document?documentId=65930</idno>
               <date when="1998-07-15">1998-07-15</date>
            </bibl>
         </sourceDesc>
      </fileDesc>
      <encodingDesc>
         <!-- TODO -->
      </encodingDesc>
      <profileDesc>
         <settingDesc>
            <setting>
               <!-- TODO -->
               <date when="1998-07-15">1998-07-15</date>
            </setting>
         </settingDesc>
         <!-- TODO -->
      </profileDesc>
   </teiHeader>
   <text>
      <body>
         <div>
            <!--orig: SK_term_1.tsv-line4781 || sorted: SK_term_1.tsv:line=4782-->
            <u xml:id="ParlaMint-SK_1998-07-15-t1m49.u1" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u1.p1">Vážené pani poslankyne, vážení páni poslanci, otváram desiaty deň rokovania 49. schôdze Národnej rady Slovenskej republiky. Budeme pokračovať v rokovaní prerušenou rozpravou k bodu programu odpočet plnenia Programového vyhlásenia vlády Slovenskej republiky za roky 1994 - 1998. Z dnešnej schôdze sa ospravedlnili páni poslanci Sopko a Pásztor. Zapnite, prosím, mikrofón pánu poslancovi Hofbauerovi.</seg>
            </u>
            <!--orig: SK_term_1.tsv-line4782 || sorted: SK_term_1.tsv:line=4783-->
            <u xml:id="ParlaMint-SK_1998-07-15-t1m49.u2" who="#RomanHofbauer.1940" ana="#regular">
               <seg xml:id="ParlaMint-SK_1998-07-15-t1m49.u2.p1">Páni poslanci, ak niekto mal problémy sa dnes ubytovať vo svojom vlastnom byte, pretože nemal kľúč, tak som našiel jeden zväzok kľúčov tu v budove Národnej rady. Po popísaní jeho obalu a počtu kľúčov ho, samozrejme, vydám.</seg>
            </u>
            <!--orig: SK_term_1.tsv-line4783 || sorted: SK_term_1.tsv:line=4784-->
            <u xml:id="ParlaMint-SK_1998-07-15-t1m49.u3" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u3.p1">Prosím teraz pána poslanca Kukana.</seg>
            </u>
            <!--orig: SK_term_1.tsv-line4784 || sorted: SK_term_1.tsv:line=4785-->
            <u xml:id="ParlaMint-SK_1998-07-15-t1m49.u4" who="#EduardKukan.1939" ana="#regular">
               <seg xml:id="ParlaMint-SK_1998-07-15-t1m49.u4.p1">Vážený pán predseda, vážení páni ministri, kolegyne a kolegovia, na úvod si nemôžem odpustiť jednu poznámku k spôsobu, akým prerokúvame bod programu odpočet plnenia programového vyhlásenia vlády. To včerajšie odpoludňajšie rokovanie nebolo rozpravou k bodu odpočet plnenia programového vyhlásenia vlády, to bola rozprava k vystúpeniam troch opozičných poslancov - pána Nagya, Kanisa a Dzurindu. Takže, čo včera predvádzali páni ministri, väčšina z nich, nutne vyvolávalo v poslucháčoch dojem, že pred tohtotýždňovým sobotňajším nominačným snemom HZDS v Trnave sú ešte niektoré miesta na kandidátke predsa len otvorené a páni ministri sa predháňali v tom, aby dokázali, kto je hodnejší alebo vhodnejší na zaradenie. Pán predseda, či to už je v súlade s rokovacím poriadkom, alebo nie, rokovanie o tomto bode je postavené na hlavu a pripomína tak trochu absurdné divadlo. Dámy a páni, hodnotenia plnenia programového vyhlásenia vlády podľa jednotlivých oblastí obsahujú jednostranne pozitívne konštatovania, ktoré často ignorujú skutočnosť a zveličene a tendenčne prezentujú výsledky, ktoré sa dosiahli počas štvorročného pôsobenia súčasnej slovenskej vlády. Také je zásadné hodnotenie poslancov klubu Demokratickej únie, pokiaľ ide o jednotlivé oblasti v odpočte plnenia vládneho programu. Moji kolegovia z klubu, pokiaľ dostanú priestor a príležitosť, budú toto konštatovanie konkretizovať. Vo svojom vystúpení sa budem venovať iba otázkam v oblasti zahraničnej politiky, a to iba niektorým hlavným otázkam, pretože v tejto oblasti boli neúspechy vládnej koalície výrazné a tieto neúspechy budú mať negatívny dosah na život obyvateľov Slovenska. Odpočet plnenia programového vyhlásenia vlády je príliš vážna vec, ale pri štúdiu materiálov mi zišiel na um jeden vtip, je síce starší, ale myslím si, že na túto príležitosť veľmi vhodný, a budem ho aktualizovať. Predstavte si, že v nebi sa stretnú Napoleon Bonaparte, Ronald Reagan, Michail Gorbačov a Erich Honecker. <vocal type="noise"><desc>Hlasy z pléna.</desc></vocal> Výborne, výborne, hovorím asi dobre, páni poslanci. Napoleon Bonaparte sa obráti k politikom a hovorí: "Páni politici, veľmi vám závidím." Tí traja sa pozrú na seba a hovoria: "Čo ty jeden z najväčších vojvodcov v histórii ľudstva nám politikom môžeš závidieť?" A on im to vysvetlil: "Pozrite sa, keby pred bitkou pri Waterloo som mal strategicko-obrannú iniciatívu Ronalda Reagana, určite by som túto bitku nebol prehral. Keby som bol mal mierové návrhy Michaila Gorbačova, k tej bitke vlastne ani nemuselo dôjsť, a keby som mal systém informovania verejnosti Ericha Honeckera, tak sa verejnosť o tejto bitke vlastne ani nemusela dozvedieť." A ja by som to ešte doplnil o slovenskú dimenziu. Keby bol v tejto spoločnosti súčasný slovenský premiér, tak Napoleon by aj jemu určite vystrúhal kompliment a povedal by, že keby mal zmysel pre takú realitu ako slovenský premiér, dodnes by mohol vlastne tvrdiť, že bitku pri Waterloo vyhral on, Napoleon Bonaparte. <kinesic type="applause"><desc>Potlesk.</desc></kinesic> Kolegyne a kolegovia, prehra zostane prehrou bez ohľadu na to, čo vláda tvrdí. A posledné štyri roky boli rokmi slovenských neúspechov, či už rozprávame o hospodárskom raste financovanom úvermi za nevýhodných podmienok, či o politike zamestnanosti, či o bezpečnostnej politike, alebo o medzinárodnom postavení Slovenska, všade sú výsledky nepriaznivé. Najväčšie neúspechy posledných štyroch rokov boli v oblasti zahraničnej politiky. Keď som si v dôvodovej správe prečítal túto vetu, citujem: "Komplexne hodnotiac možno konštatovať, že základné programové ciele vlády v kapitole zahraničných vzťahov boli v maximálnej možnej miere splnené." Musel som sa k nej viackrát vrátiť, aby som ju pochopil. Toto tvrdenie sa dá vlastne preložiť do tej historickej paralely, ako som hovoril, asi takto, že vlastne Napoleon pri Waterloo v maximálne možnej miere splnil svoje ciele. Ak sa niekomu zdá táto veta nezmyselná, má pravdu. Je však rovnako nezmyselná ako tá z odpočtu vlády. V odpočte sa uvádza päť základných priorít slovenskej zahraničnej politiky, musím však povedať, že značne vytrhnutých z kontextu programového vyhlásenia. Prvou prioritou je nadviazanie na politiku zbližovania sa Slovenskej republiky s európskymi a transatlantickými politickými, bezpečnostnými a ekonomickými štruktúrami a zintenzívniť ju. Celkom prvou vetou programového vyhlásenia je: "V oblasti zahraničnej politiky bude vláda Slovenskej republiky jednoznačne zachovávať kontinuitu jej smerovania." Kontinuita však, dámy a páni, vyzerá celkom inak. Ak si niekto myslí, že naše vylúčenie z prvej skupiny rozširovania Európskej únie a Severoatlantickej aliancie a naše neprijatie do OECD sú prejavom kontinuity zahraničnej politiky, tak to by bol už druhý vtip v mojom dnešnom vystúpení. Treba si celkom jasne a zrozumiteľne povedať, stále to opakujeme, v Madride na summite NATO sa Slovensko do skupiny budúcich členov nedostalo. Dostalo sa tam Maďarsko, Česká republika a Poľsko. V Luxemburgu na summite Európskej únie Slovensko vypadlo z prvej skupiny rozširovania. Opätovne však v nej zostali Česká republika, Poľsko a Maďarsko. Vždy ma fascinovalo a fascinuje, keď počúvam kolegov z radov vládnej koalície, ako rozprávajú o tom, že za neúspechy vládnej politiky v zahraničnopolitickej oblasti nesie zodpovednosť opozícia. Je to teda skutočne tak, že súčasná slovenská vláda, ministerstvo zahraničných vecí a či dokonca sám pán premiér, ktorý je takým politickým formátom, aký podľa názoru niektorých členov jeho hnutia sa rodí v Európe raz za 100 rokov, že tento velikán a jeho vláda nedokážu presadiť svoje zahraničnopolitické ciele? Je to teda tak, že nedokážu obhájiť legitímne záujmy občanov Slovenska? A to všetko len preto, lebo im údajne stojí v ceste skupina opozičných politikov, ktorí nemajú ani jednu funkciu v štátnom, ani jednu vedúcu funkciu v parlamente. Pri všetkých siláckych rečiach pánov a dám vládnej koalície sa pomaly tomu nechce ani veriť. V časti vyhodnotenia veľmi pekne vymenúvate, čo všetko sa urobilo. Ale to, čo sa urobilo, možno nie je až tak rozhodujúce. Občania chcú vedieť aj to, čo všetko sa dosiahlo. Ak je totiž výsledok viac ako skromný a dnes možno konštatovať, že to tak je, potom boli všetky aktivity v tejto oblasti iba míňaním peňazí. Druhou prioritou je rozvíjať vzájomne výhodné a vyvážené bilaterálne vzťahy a vytvárať priaznivé ovzdušie na rozvoj politickej a ekonomickej spolupráce. Tu možno z hľadiska zahraničnej politiky rozdeliť krajiny do troch skupín. V prvej sú susedné krajiny. Je namieste položiť si jednu otázku. S ktorou susednou krajinou dnes máme lepšie bilaterálne vzťahy, aké sme mali pred štyrmi rokmi? Podľa mňa ani s jednou. Alebo azda možno označiť naše vzťahy s Maďarskom za dobré? Tu mám na mysli náš podiel na tomto stave. Alebo s Českou republikou, ktorá mimochodom predstavuje nášho najdôležitejšieho obchodného partnera po Nemecku? Dokonca aj vzťahy s Rakúskom, ktoré sa vždy snažilo nevidieť alebo prehliadať výstrelky slovenskej vládnej garnitúry, sú dnes na veľmi nízkej úrovni. Druhou skupinou sú kľúčové svetové mocnosti. O vzťahu s USA nebudem hovoriť, lebo obviňovanie ministerky zahraničných vecí USA, že klame, porovnávanie veľvyslanca USA s bývalým veľvyslancom Sovietskeho zväzu, či dezinterpretácia rozhovoru s prezidentom USA, to všetko sú výstrelky, ktoré do kultivovaných bilaterálnych vzťahov nepatria. Dvere do Nemecka ku kancelárovi tejto krajiny sú zatvorené, a to aj napriek tomu, že Nemecko je vôbec najdôležitejším hospodárskym partnerom Slovenska. Vzťahy k Európskej únii sú neuspokojujúce. Za jediné úspechy v oblasti bilaterálnych zahraničných vzťahov možno považovať vzťahy k Ruskej federácii, ktoré sa bežne označujú za nadštandardné. Vypočítavanie počtu stretnutí však takisto nemá podstatný význam. Opätovne sa pýtam, kde sú výsledky. Všetky problémy, ktoré boli s Českou republikou otvorené, sú otvorené aj dnes. Nič sa nedosiahlo v oblasti dokončenia delenia federálneho majetku. Tu treba objektívne povedať, že má na tom svoj podiel aj česká strana. Dodnes ďalej nie je napríklad doriešená otázka obchodného salda s bývalou NDR. Hlavným problémom je jednak to, že zatiaľ čo Nemecko na rokovaniach zastupuje stále ten istý tím odborníkov, na slovenskej strane sú vždy ľudia, ktorí sa problém učia doslova až na rokovaní. Za mimoriadny "úspech" slovenskej zahraničnej politiky možno považovať tiež vzťahy s Vatikánom, ktorým určite nepomohlo dlhodobé stiahnutie veľvyslanca. V medzinárodných vzťahoch sa osobné vybavovanie účtov medzi premiérom a veľvyslancom ťažko vysvetľuje. Niekedy, keď sledujem našu zahraničnú politiku, nemôžem sa ubrániť dojmu, že krátkozrakosť je oveľa vážnejšia choroba, ako sa vo všeobecnosti odborníci domnievajú. Hlavne vtedy, keď tvorí základ zahraničnej politiky štátu. Treťou prioritou je podieľanie sa na aktivitách v oblasti ľudských práv na pôde medzinárodných organizácií pri využívaní a propagovaní pozitívnych skúseností Slovenskej republiky, pri uplatňovaní práv osôb patriacich k národnostným menšinám. Aj hodnotenie plnenia tejto úlohy je nadnesené a zveličené. Štvrtou prioritou malo byť presadzovanie slovenských národných a štátnych záujmov a všestranne i objektívne informovať o dianí v Slovenskej republike. Čo však bolo najvýznamnejším záujmom Slovenskej republiky za posledné štyri roky? Nerád by som už notoricky opakoval, ale bolo to práve členstvo v Európskej únii. V programovom vyhlásení sa uvádza, citujem: "Prioritou je cieľavedomé približovanie sa k Európskej únii so zámerom získať plné členstvo v horizonte roku 2000." Považoval som za potrebné zacitovať túto vetu doslova vzhľadom na to, že vláda mala tendencie tvrdiť niečo celkom iné. Slovenská vláda teda nesplnila najdôležitejšiu prioritu, najzákladnejší národnoštátny záujem definovaný v jej programovom vyhlásení, lebo si treba znovu jasne povedať, že všetky najpálčivejšie otázky nášho života, bezpečnosť občanov, boj s mafiou a organizovaným zločinom, vytváranie nových pracovných príležitostí, všetky tieto otázky majú priamy súvis s členstvom Slovenskej republiky v Európskej únii. Čím neskôr tam budeme, tým to bude horšie pre našich občanov. Piatou prioritou je posilnenie ekonomického rozmeru v zahraničnej politike štátu. Programové vyhlásenie konštatuje, že: "Vláda si je vedomá, že mierou efektívnosti jej zahraničnopolitických aktivít bude i schopnosť presadiť ekonomické záujmy Slovenska. Dôležitou úlohou slovenskej zahraničnej služby bude podpora zahraničnoobchodných aktivít Slovenskej republiky vytváraním predpokladov na uplatnenie proexportnej orientácie slovenskej ekonomiky." Koniec citátu. V odpočte sa hovorí o dvojstranných zmluvách, o delimitácii obchodno-ekonomických oddelení na ministerstvo hospodárstva a o konferenciách. To však nie je možné odbiť mlátením prázdnej slamy, ktorú tento odpočet často pripomína. Deficit obchodnej bilancie stále narastá, sú indície, že delimitovaní obchodní delegáti sa venujú viac vlastnej podnikateľskej činnosti ako obhajovaniu záujmov slovenského hospodárstva. Fond na podporu zahraničného obchodu má byť vybrakovaný ešte do volieb, vytvárajú sa nezmyselné paralelné štruktúry. Opätovne treba povedať alebo postaviť si otázku, čo sa vlastne v skutočnosti dosiahlo. Jediný efekt je azda to, že sa vláde podarilo minúť nemalé množstvo peňazí. A ešte jednu vetu na záver. Prednedávnom sme mali možnosť vypočuť si z úst pani ministerky zahraničných vecí informáciu o kvalitách pracovníkov ministerstva. Medzi pracovníkmi ministerstva je skutočne celý rad vysokokvalifikovaných odborníkov. To je väčšina tých, ktorých sa ešte v rámci personálnej práce nepodarilo nahradiť rodinnými príslušníkmi či vernými Hnutia za demokratické Slovensko. Je pre mňa skutočne záhadou, ako sa objavili zhodou okolností diplomatické talenty v rodinách niektorých predstaviteľov HZDS z radov ministerstva. Pani ministerka to nazýva profesionálov zahraničnej služby, normálne sa to však zvykne nazývať rodinkárstvom. Takto však rozhodne nie je možné vybudovať kvalitnú zahraničnú službu. Ako som už uviedol, existuje určitá detinská predstava o vplyve opozície na našu zahraničnú politiku. Vláda sa aj tu zrejme riadila tvrdením, že ak sa niečo donekonečna opakuje, nakoniec sa tomu aj uverí. Bola preto vytvorená Slovenská informačná agentúra na to, aby šírila dobré meno Slovenska v zahraničí. Ako toto šírenie dopadlo, aj to všetci veľmi dobre vieme. Vedenie agentúry jednoducho túto agentúru vytunelovalo. Či to prispelo k šíreniu objektívneho obrazu Slovenska v zahraničí? Obávam sa, že áno. Som však presvedčený, že keby sa na Slovensku robila taká vládna politika, ktorá by nebola proti obvyklým princípom demokracie, proti princípom trhovej ekonomiky, nemuseli by sme utrácať stámilióny na to, aby sme niekoho presviedčali o nepresvedčiteľnom. Kolegyne a kolegovia, posledné štyri roky boli v oblasti zahraničnej politiky skutočne neúspešnými pre Slovensko bez ohľadu na to, či sa to vláde podarí utajiť pred verejnosťou, alebo nie. Následky týchto neúspechov budú občania našej vlasti znášať ešte roky. Verím však, že aj oni nakoniec pochopia, že s terajšou vládnou koalíciou Slovensko nemá šance na to, aby sa vo svete presadilo, a tak si pomohlo rýchlejšie a úspešnejšie riešiť svoje vlastné problémy v prospech všetkých občanov tohto štátu. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4785 || sorted: SK_term_1.tsv:line=4786-->
            <u xml:id="ParlaMint-SK_1998-07-15-t1m49.u5" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u5.p1">Ďakujem, pán poslanec. Pán poslanec, tam bol ešte jeden subjekt pri Napoleonovi. A keby mal vaše myslenie, tak by doteraz sedel pri ohni a rozmýšľal, či je Francúz, alebo Korzičan. <kinesic type="applause"><desc>Potlesk.</desc></kinesic> Pán podpredseda Filkus.</seg>
            </u>
            <!--orig: SK_term_1.tsv-line4786 || sorted: SK_term_1.tsv:line=4787-->
            <u xml:id="ParlaMint-SK_1998-07-15-t1m49.u6" who="#RudolfFilkus.1927" ana="#regular">
               <seg xml:id="ParlaMint-SK_1998-07-15-t1m49.u6.p1">Ďakujem pekne. Počuli sme jedným skutočne slušným tónom vyjadrený katastrofický scenár. Nevyznám sa v zahraničnej politike natoľko ako poslanec Edo Kukan, a preto si ho aj mimoriadne vážim. Ale, samozrejme, protestujem proti tomu, že by nikto nebol vystúpil s nejakými vecnými problémami a nehovoril o odpočte. Ak tu bol poslanec Kukan, keď som vystupoval, tak som hovoril vyslovene o niektorých súvislostiach magického štvoruholníka v rámci ekonomickej oblasti. Hovoril som o negatívach a pozitívach, hovoril som aj o tom ako ďalej, aj o tom, že to nie je katastrofické. Chcem v tejto súvislosti povedať, veľmi ma mrzí, že model vystúpenia poslanca Kukana bol vo všetkom negatívny. Všetko zlé, nič pozitívne, no ale nepočul som ani ako ďalej, ako to zlepšiť, čo urobiť. A to je, samozrejme, najľahšie, čo sa dá urobiť - vystúpiť a zhodiť všetko zo stola. Rozdiel medzi pánom Nagyom a pánom Kukanom je v tom, že obaja ukázali, aká je tu katastrofa, len Nagy bol mimoriadne, musím povedať, drzý, v parlamente vystupoval neprístupným spôsobom, urážajúcim. Edo Kukan to urobil slušným spôsobom, ukázal na katastrofický scenár. Ale naozaj som nepočul ani jeden krok, čo by sa malo urobiť, aby sa to všetko zlepšilo. Takto si svoju predstavu o diskusii o odpočte tiež nepredstavujem - hovoriť stále len o negatívach a nepovedať nič nové. Myslím si, že skutočne aj v zahraničnej politike, samozrejme, urobili sa chyby ako v každej oblasti, kto nerobí, neurobí chyby, ale treba rozmýšľať, ako ich napraviť a nielen stále ostentatívne ukazovať na negatíva a nič nové do toho nepriniesť. Skončím tým, že ani toto nie je nejaká nová metóda alebo nový prístup, alebo niečo pozitívne, čo by mohlo zlepšiť zahraničnú politiku Slovenska. Nič také som nepočul.</seg>
            </u>
            <!--orig: SK_term_1.tsv-line4787 || sorted: SK_term_1.tsv:line=4788-->
            <u xml:id="ParlaMint-SK_1998-07-15-t1m49.u7" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u7.p1">Pán poslanec Slobodník.</seg>
            </u>
            <!--orig: SK_term_1.tsv-line4788 || sorted: SK_term_1.tsv:line=4789-->
            <u xml:id="ParlaMint-SK_1998-07-15-t1m49.u8" who="#DušanSlobodník.1927" ana="#regular">
               <seg xml:id="ParlaMint-SK_1998-07-15-t1m49.u8.p1">Ďakujem pekne, pán predseda. Keďže budem vystupovať, tak si všimnem len niektoré pasáže z toho, čo povedal a či skôr ani nepovedal pán Kukan. Neviem, či vie ako predseda Demokratickej únie, že jeho kolega, neprítomný pán Moravčík, sa zúčastnil na niekoľkých stretnutiach Liberálnej únie, z ktorej vzišli urážlivé a nepravdivé rezolúcie proti Slovensku - v Rijeke, vo Viedni -, až také, ktoré obhajovali územnú autonómiu na etnickom princípe a požadovali to od Slovenska. Takže keď tvrdí, že na vine je vláda, nie je to pravda. Tieto rozličné opozičné vystúpenia - a to nehovorím o zahraničnopolitických tunelovacích aktivitách KDH, aj k tým sa dostaneme pri inej príležitosti ešte dnes -, je jasné, že naozaj tieto vyhlásenia, na ktorých participovalo vaše hnutie, pán Kukan, sú dôkazom toho, že ste podkopávali aj vy reputáciu Slovenska, že ste robili všetko a podpisovali ste sa pod nepravdivé, vymyslené a skreslené dokumenty. Tam je tá tragédia. Takto sa vytváral obraz o Slovensku. A treba obdivovať vládu, predsedu Národnej rady, predsedu integračného výboru, zahraničný výbor koaličných poslancov, aj to si povieme, že urobili všetko, aby napriek tým už dohodnutým minus one, mínus jeden plánom pána Čarnogurského sa Slovensko do asociačnej únie dostalo. A k asociačnému členstvu, prosím vás pekne, už som to tu včera povedal, ja chodím na tieto schôdze a viem, posledná teória je, že sa tieto krajiny dostanú do Európskej únie v roku 2015, už nie ani 2005. To všetko je pravda.</seg>
            </u>
            <!--orig: SK_term_1.tsv-line4789 || sorted: SK_term_1.tsv:line=4790-->
            <u xml:id="ParlaMint-SK_1998-07-15-t1m49.u9" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u9.p1">Pán podpredseda Húska.</seg>
            </u>
            <!--orig: SK_term_1.tsv-line4790 || sorted: SK_term_1.tsv:line=4791-->
            <u xml:id="ParlaMint-SK_1998-07-15-t1m49.u10" who="#AugustínMariánHúska.1929" ana="#regular">
               <seg xml:id="ParlaMint-SK_1998-07-15-t1m49.u10.p1">Vážený pán predseda, chcel by som reagovať na vystúpenie pána poslanca Kukana. Chcem znova opakovať, že jednoducho je zásluhou tejto Mečiarovej vlády, keď pre mladý štát využila okolnosť, ktorá je mimoriadne dôležitá. My sme totiž aj vlastnú štátnosť dosiahli tým, že sme sa ocitli vo veľmocenskom vákuu a mohli sme naozaj využiť tentoraz vôľu väčšiny obyvateľstva na to, aby sme mohli realizovať svoju vlastnú štátnosť. Stále sú tu geopolitické záujmy. Rád by som znova pripomenúť všetkým, ktorí si myslia, že sa zahraničnej politike rozumejú v takom zmysle slova, že majú realizovať predovšetkým zahraničné, geopolitické záujmy, je dobré si uvedomiť výrok nášho možno najvýznamnejšieho žijúceho slovenského básnika Milana Rúfusa, ktorý povedal: "Údelom malých národov je, že ležia stále na jedálničku svojich susedov." Úlohou vlády nie je byť servilnou, byť prvá pripravená plniť záujmy cudzích. Údelom vlády je, naopak, obhajovať záujmy, štátne záujmy Slovenska. Toto je vlastne úloha vlády. <vocal type="noise"><desc>Hlasy z pléna.</desc></vocal> Vážený pán poslanec Ftáčnik, čo sme zvládli, to je teraz nie úlohou môjho reagovania voči vám. Myslím si, že ste svojím spôsobom rezíduum minulého režimu, ktorý si vždy myslel, že musí byť obrátený s úctivým predklonom k nejakej veľmoci. Vy ste si teraz len zmenili veľmoci. Podstata je taká, že my sa usilujeme skutočne o obhájenie našich záujmov. A keby ste chceli vedieť, ako sa míňajú peniaze, tak sa predsa dobre pozrite, akými tokmi prichádzajú zahraničné peniaze prostredníctvom rôznych nadácií práve na organizovanie takzvanej demokracie v iných krajinách, o tom, ako majú mladí ľudia voliť, čomu majú povedať nie, čomu áno, a je to všetko orientované na ovplyvňovanie cudzími štátmi. Takáto je skutočnosť. Prosím, berte na vedomie, že obyvateľstvo, ktoré je vnútorne zorientované, nikdy nebude súhlasiť, aby boli politické sily tak konštelované, že budú plniť predovšetkým cudzie záujmy. Ďakujem.</seg>
            </u>
            <!--orig: SK_term_1.tsv-line4791 || sorted: SK_term_1.tsv:line=4792-->
            <u xml:id="ParlaMint-SK_1998-07-15-t1m49.u11" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u11.p1">Pán poslanec Kováč.</seg>
            </u>
            <!--orig: SK_term_1.tsv-line4792 || sorted: SK_term_1.tsv:line=4793-->
            <u xml:id="ParlaMint-SK_1998-07-15-t1m49.u12" who="#RomanKováč.1940" ana="#regular">
               <seg xml:id="ParlaMint-SK_1998-07-15-t1m49.u12.p1">Rád by som pripomenul zo záveru prejavu pána Kukana tým, ktorí nenašli v tomto prejave cestu ako ďalej, ako z tohto von, budem sa snažiť odcitovať záver: "Verím však, že občania Slovenska pochopia, že s terajšou vládnou koalíciou Slovensko nemá šance na to, aby sa vo svete presadilo." Slovenskej vláde sa nepodarilo za štyri roky presadiť Slovensko na úroveň, ktorú čakali občania, že sa Slovensko presadí či už v rámci NATO, či už v rámci Európskej únie. Jednoducho sa to vláde nepodarilo a poctivé by bolo od vlády, keby to priznala. Toto sa nám nepodarilo. Treba nájsť inú garnitúru, ktorá Slovensko do tejto polohy presadí, a bude to v poriadku. Toto je tá cesta, ktorú naznačoval pán Kukan.</seg>
            </u>
            <!--orig: SK_term_1.tsv-line4793 || sorted: SK_term_1.tsv:line=4794-->
            <u xml:id="ParlaMint-SK_1998-07-15-t1m49.u13" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u13.p1">Pán poslanec Rosival.</seg>
            </u>
            <!--orig: SK_term_1.tsv-line4794 || sorted: SK_term_1.tsv:line=4795-->
            <u xml:id="ParlaMint-SK_1998-07-15-t1m49.u14" who="#IvanRosival.1935" ana="#regular">
               <seg xml:id="ParlaMint-SK_1998-07-15-t1m49.u14.p1">Ďakujem za slovo. V rozprave sa viackrát ozvalo, zaznela otázka, že opozícia nedáva námet ako ďalej a ako zo súčasnej situácie von alebo čo robiť v budúcnosti. Chcel by som povedať pánu podpredsedovi, ktorý to teraz spomenul, že je zverejnený program Slovenskej demokratickej koalície, kde aj zahraničná oblasť je presne popísaná. Samozrejme, pán poslanec Kukan tu neprednášal náš program, ale tento je k dispozícii a vieme, čo v ktorej oblasti robiť. Ďalej tu zaznel názor, že opozícia pracuje proti záujmom Slovenska. Nuž neviem, ale pravdepodobne ten vtip na úvod, ktorý hovoril pán poslanec Kukan, je skutočne reálny. Pretože, samozrejme, neberiem nikomu jeho názor, ale skutočne si nemyslím, že vládna koalícia robí všetko v záujme Slovenska. Myslím si opak. Neberiem nikomu jeho názor, len som chcel vysloviť svoje presvedčenie, že skutočne to, čo sa dialo počas uplynulých štyroch rokov, bolo proti záujmom Slovenska.</seg>
            </u>
            <!--orig: SK_term_1.tsv-line4795 || sorted: SK_term_1.tsv:line=4796-->
            <u xml:id="ParlaMint-SK_1998-07-15-t1m49.u15" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u15.p1">Pán poslanec Lauko.</seg>
            </u>
            <!--orig: SK_term_1.tsv-line4796 || sorted: SK_term_1.tsv:line=4797-->
            <u xml:id="ParlaMint-SK_1998-07-15-t1m49.u16" who="#PeterLauko.1949" ana="#regular">
               <seg xml:id="ParlaMint-SK_1998-07-15-t1m49.u16.p1">Ďakujem, pán predseda. Chcem sa pripojiť k argumentácii, ktorú použil môj kolega Eduard Kukan o zahraničnej politike, a nechcem na rozdiel od ďalších kolegov, mojich predrečníkov, odbiehať od merita veci, od argumentov. Chcem sa pridať k argumentácii pána Kukana a povedať, že vláda nesplnila štyri základné priority: 1. Slovensko nebolo prijaté do NATO. 2. Slovensko vypadlo z prvej skupiny Európskej únie. 3. Slovensko nemá dobré vzťahy s najbližšími susedmi. 4. Dostalo sa do absolútnej energetickej závislosti od Ruska. A keď toto považujete, kolegovia, za maľovanie katastrofických scenárov, tak sa spamätajte a povedzte iné argumenty. Argumenty typu akože niekde v Liberálnej únii alebo Demokratickej únii, alebo niekde inde škodia Slovensku, sú vaše demagogické výplody. To isté, čo hovoríte o tom, ako chcú mocnosti so Slovenskom zatočiť, to sú takisto vaše výplody. Na Slovensku sa v prvom rade vláda musí postarať, aby Slovensko malo nejakú svoju váhu. A musím konštatovať na záver, že táto vláda to nedokázala.</seg>
            </u>
            <!--orig: SK_term_1.tsv-line4797 || sorted: SK_term_1.tsv:line=4798-->
            <u xml:id="ParlaMint-SK_1998-07-15-t1m49.u17" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u17.p1">Pani poslankyňa Belohorská.</seg>
            </u>
            <!--orig: SK_term_1.tsv-line4798 || sorted: SK_term_1.tsv:line=4799-->
            <u xml:id="ParlaMint-SK_1998-07-15-t1m49.u18" who="#IrenaBelohorská.1948" ana="#regular">
               <seg xml:id="ParlaMint-SK_1998-07-15-t1m49.u18.p1">Ďakujem pekne. Mali sme možnosť vypočuť si úvod do relácie Vtipnejší vyhráva. Bolo by možno lepšie, keby sa pán poslanec Kukan prihlásil do tejto relácie, než aby takýmto vtipom uvádzal taký dôležitý rezort, ako je rezort ministerstva zahraničia. Myslela som si, že on ako profesionálny diplomat by to už za tie dlhé roky svojej praxe mal vedieť. Musím povedať, že pán poslanec Kukan napľul na ruku, ktorá sa k nemu natiahla s dôverou ako k diplomatovi, ktorý by mohol pomôcť budovať slovenskú diplomaciu. Veľmi dobre vedel, že v Čechách vzhľadom na to, že slúžil 16 rokov v diplomacii bývalého režimu, by možno skončil ako radový úradníček alebo vrátnik na danom ministerstve. U nás mal šancu a musím povedať, že ju nevyužil a skôr sa snažil nás podkopávať. Bol členom delegácie, v ktorej som bola vedúcou, a musím povedať, že v Západoeurópskej únii počas štyroch rokov pri všetkých rokovaniach pán poslanec Kukan stál bokom alebo sa na nich nezúčastnil. Takže hovoriť o tom, že druhý niečo neurobil, keď on sám nič neurobil, je tiež dosť odvážne. Ako ďalšie a celkom na záver by som spomenula tunelovanie. Možno aj on so svojím štátnym bytom sa tiež spolupodieľa na tom, že niekto druhý nemá šancu.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4799 || sorted: SK_term_1.tsv:line=4800-->
            <u xml:id="ParlaMint-SK_1998-07-15-t1m49.u19" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u19.p1">Ďakujem. Pán poslanec Glinský.</seg>
            </u>
            <!--orig: SK_term_1.tsv-line4800 || sorted: SK_term_1.tsv:line=4801-->
            <u xml:id="ParlaMint-SK_1998-07-15-t1m49.u20" who="#JozefGlinský.1953" ana="#regular">
               <seg xml:id="ParlaMint-SK_1998-07-15-t1m49.u20.p1">Ďakujem. Dovolím si súhlasiť s máločím, čo pán poslanec Kukan povedal. Na jeho prirovnania v súvislosti so slávnymi historickými udalosťami by som chcel reagovať slovami súčasných vplyvných osobností. Keď pán Kukan hovorí, že s terajšou vládnou koalíciou Slovensko nemá šancu, aby sa vo svete presadilo, najstarší člen európskeho parlamentu, jeho meno je známe ešte z Rakúsko-Uhorska, najskúsenejší člen, prirovnáva Česko k polostrovu v nemeckom mori. A hovorí, že od zdravia jedného človeka, Václava Havla, dnes závisí osud Česka. Naopak, na Slovensku je len jedna osoba, ktorá podľa neho brzdí perspektívu Slovenska. Stačilo by, aby odišiel na nejakú tvorivú dovolenku a ukazovatele Slovenska by v médiách ináč vyzerali. Predstaviteľ Európskej banky pre obnovu a rozvoj v belgických novinách pred časom povedal, že dnes nie je dobré napísať, že na Slovensku čokoľvek funguje, ale to, čo vidíme pred očami, je zázrak. Experti toto opakujú na svojich fórach, politici hovoria asi to, čo dnes prezentoval pán poslanec Kukan. Myslím si, že práve pôsobenie slovenskej banánovej opozície...</seg>
            </u>
            <kinesic type="ringing">
               <desc>Zaznel zvuk časomiery.</desc>
            </kinesic>
            <!--orig: SK_term_1.tsv-line4801 || sorted: SK_term_1.tsv:line=4802-->
            <u xml:id="ParlaMint-SK_1998-07-15-t1m49.u21" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u21.p1">Pán poslanec Čarnogurský.</seg>
            </u>
            <!--orig: SK_term_1.tsv-line4802 || sorted: SK_term_1.tsv:line=4803-->
            <u xml:id="ParlaMint-SK_1998-07-15-t1m49.u22" who="#JánČarnogurský.1944" ana="#regular">
               <seg xml:id="ParlaMint-SK_1998-07-15-t1m49.u22.p1">Chcel by som doplniť pána Kukana, že v posledných mesiacoch dochádzajú k nám, jednoducho, zaznievajú hlasy z prostredia, ktoré bolo niekedy naklonené Hnutiu za demokratické Slovensko - napríklad Nemecká sociálna demokracia alebo niektoré strany v Poľsku - a hovoria nám: "Preboha, však už vyhrajte voľby a porazte túto vládu, pretože s Mečiarom sa Slovensko nikam nedostane." <kinesic type="applause"><desc>Potlesk.</desc></kinesic> Takže si myslím, že jediný nedostatok prejavu pána Kukana bol v tom, že vám to povedal mierne a divím sa, prečo naňho tak útočíte.</seg>
            </u>
            <!--orig: SK_term_1.tsv-line4803 || sorted: SK_term_1.tsv:line=4804-->
            <u xml:id="ParlaMint-SK_1998-07-15-t1m49.u23" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u23.p1">Pán poslanec Hofbauer.</seg>
            </u>
            <!--orig: SK_term_1.tsv-line4804 || sorted: SK_term_1.tsv:line=4805-->
            <u xml:id="ParlaMint-SK_1998-07-15-t1m49.u24" who="#RomanHofbauer.1940" ana="#regular">
               <seg xml:id="ParlaMint-SK_1998-07-15-t1m49.u24.p1">Mne sa fantasticky páči, že už 12 opozičných poslancov dopĺňa pána Kukana, čo chcel povedať, čo mal povedať a čo by prípadne nepovedal. Pokračujte, kolegovia opoziční poslanci, je to veľmi zábavné.</seg>
            </u>
            <!--orig: SK_term_1.tsv-line4805 || sorted: SK_term_1.tsv:line=4806-->
            <u xml:id="ParlaMint-SK_1998-07-15-t1m49.u25" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u25.p1">Ešte pani poslankyňa Lazarová.</seg>
            </u>
            <!--orig: SK_term_1.tsv-line4806 || sorted: SK_term_1.tsv:line=4807-->
            <u xml:id="ParlaMint-SK_1998-07-15-t1m49.u26" who="#ZoraLazarová.1938" ana="#regular">
               <seg xml:id="ParlaMint-SK_1998-07-15-t1m49.u26.p1">Treba si uvedomiť, že prioritou a nevyhnutnosťou každého novovzniknutého štátu je najskôr vybudovať všetky štátne štruktúry, vnútorne upevniť štát, nechať vykryštalizovať vnútropolitickú situáciu a až potom by sa mal začať pripravovať na prenesenie veľmi významných štátnych kompetencií na centrálne európske orgány, a najmä na Európsku komisiu, Európsku úniu. Niet pochýb o tom, že aj naďalej treba počítať so začlenením Slovenska do Európskej únie, avšak v prvom rade si musíme uvedomiť, že nie za akúkoľvek cenu a nie za takých sebazničujúcich podmienok, ktoré by znamenali v konečnom dôsledku úplnú stratu samobytnosti. Vieme, že na Slovensko sa kladú iné kritériá, ako sa kladú na všetky ostatné krajiny. Samotná Európska únia je v súčasnosti vystavená najmä zo strany malých štátov značnej kritike aj tlakom, ktoré musia v konečnom dôsledku viesť k väčšej demokratizácii samotnej Európskej únie, pretože ináč by to vážne ohrozilo jej existenciu. Aj na úrovni Európskej únie sa musí skončiť obdobie, keď jej vrcholné orgány majú viac, ako je únosné, sklony k mentorovaniu, prikazovaniu, ba i trestaniu za neposlušnosť a za obhajovanie životných záujmov mladého štátu alebo dokonca za to, že nie je dostatočne ústretový pri napĺňaní cudzích záujmov, ktoré smerujú k zničeniu samotnej jeho podstaty. Myslím si, že túto politiku Európskej únie charakterizoval jeden európsky zelený poslanec, keď povedal, že keby sa dnes Európska únia uchádzala o členstvo v Európskej únii, nebola by prijatá...</seg>
            </u>
            <kinesic type="ringing">
               <desc>Zaznel zvuk časomiery.</desc>
            </kinesic>
            <!--orig: SK_term_1.tsv-line4807 || sorted: SK_term_1.tsv:line=4808-->
            <u xml:id="ParlaMint-SK_1998-07-15-t1m49.u27" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u27.p1">Ďakujem, pani poslankyňa, uplynuli dve minúty. Pani poslankyne, páni poslanci, dávam návrh na skrátenie vystúpení poslancov na 10 minút. Prosím, aby sme sa prezentovali a hlasovali, či súhlasíme s tým, aby vystúpenia boli 10 minút. Prezentovalo sa 64 poslancov. Ďakujem. Pani poslankyne, páni poslanci, skončili sme vystúpenia v rámci rozpravy poslancov, ktorí vystupovali za kluby. Ďalej som dostal písomné prihlášky od týchto poslancov, prečítam ich v poradí: Šimko, Langoš, Vaškovič, Brocka, Pittner, Gaľa, Weiss, Schmögnerová, Ftáčnik, Lysák, Čarnogurský, Slobodník, Fico, Rusnáková, Juraj Švec, Lazarová, Baránik, Kováč, Fogaš a Gbúrová. Počuli ste poradie. Budeme pokračovať v rozprave a vystúpi pán poslanec Šimko.</seg>
            </u>
            <!--orig: SK_term_1.tsv-line4808 || sorted: SK_term_1.tsv:line=4809-->
            <u xml:id="ParlaMint-SK_1998-07-15-t1m49.u28" who="#IvanŠimko.1955" ana="#regular">
               <seg xml:id="ParlaMint-SK_1998-07-15-t1m49.u28.p1">Vážený pán predseda Národnej rady Slovenskej republiky, ctená vláda Slovenskej republiky, kolegyne, kolegovia, dámy a páni, najskôr mi dovoľte celkom všeobecne. Táto vláda vládla po prvýkrát štyri roky po roku 1989. Považujem to za dobré, že sa vlastne začal normálny ústavný cyklus, a preto je celkom legitímne, aby sme na záver volebného obdobia hovorili o tom, ako sa slovenská spoločnosť počas štyroch rokov posunula, ktorým smerom, ako sa v nej žije, či jednotlivé rozhodnutia vlády boli pozitívne, alebo negatívne, a v tomto smere je celkom normálne a bežné v demokratických krajinách, ak sa vláda usiluje poukazovať na všetko to, čo považuje vo svojej práci za pozitívne, a v tomto smere hodnotím vlastne aj materiál, ktorý sme dostali - odpočet z vlády. Veľmi pozorne sme si ho preštudovali a napriek tomu, že sme sa nezúčastnili na úvodných vystúpeniach členov vlády, pozorne sme počúvali pri televízoroch, ktoré sú v našich kanceláriách, a je celkom normálne a nijakým spôsobom nemôže nikto z nás vyčítať, že vláda poukazovala naozaj na to, čo považuje za pozitívne. Na druhej strane je v demokratických krajinách absolútne obvyklé, že opozícia je vlastne na to, a na to aj existuje inštitút politickej opozície, že poukazuje na to, čo je v činnosti vlády negatívne alebo čo považuje za negatívne vo svojej činnosti. A z toho dôvodu si myslím, že je smiešne, ak sa doťahujeme na tom, že opoziční politici nevidia nič pozitívne. Takisto by sme sa mohli vzrušovať aj my nad tým, že zase vládni politici nevidia nič negatívne na činnosti tejto vlády. Ale je to normálne rozdelenie úloh v demokratickom parlamente. Iný problém však vidím všeobecný, ktorý má možno trochu procedurálny charakter, ale myslím si, že hovorí vôbec aj o činnosti vlády a vládnej väčšiny v tomto parlamente. Ten problém nemá len dimenziu, o ktorej sme hovorili v súvislosti s plnením rokovacieho poriadku, že vláda má poveriť člena, ktorý uvádza jej materiály, jej návrhy, a odpočet je takisto materiál, a v rokovacom poriadku sa jednoznačne hovorí v jednotnom čísle, čiže to nemôže byť celá vláda, ale ten problém si jednoducho rozhodnete tak, ako ste si ho rozhodli. Problém vidím v tom, že vláda vystupovala 8 hodín pred zrakmi celej republiky, pretože to snímala v priamom prenose Slovenská televízia, a potom, keď dostala opozícia alebo vôbec, keď dostali poslanci Národnej rady možnosť reagovať na toto vystúpenie, nielenže tu nie je Slovenská televízia, ale znovu sa navrhujú reštriktívne opatrenia na to, aby sa vôbec mohli poslanci Národnej rady vyjadriť. V tomto zmysle si myslím, že návrh, ktorý chce skrátiť čas vystúpenia jednotlivých poslancov, jednoducho nie je fér a myslím si, že to je aj hlavný problém konania tejto vlády, jednoducho, nedostatok zmyslu pre fair play. Budem sa vyjadrovať k dvom činnostiam vlády, jednak k rezortu spravodlivosti a k legislatíve. Predovšetkým, pokiaľ ide o rezort spravodlivosti, mi ide o to, aké podmienky utváralo ministerstvo spravodlivosti na chod slovenskej justície. Začnem spomienkou na drobnú udalosť. Pred niekoľkými týždňami som večeral s predstaviteľom istej americkej nevládnej organizácie. Bola tam širšia spoločnosť a v rozhovore sme spomínali prieskumy verejnej mienky o dôvere obyvateľstva k štátnym a spoločenským inštitúciám. Naša realita je nám známa. Zaujímavá však bola odpoveď našich amerických priateľov na otázku, ako takéto prieskumy vyznievajú u nich. Akej inštitúcii dôverujú občania Spojených štátov zvyknutí už po generácie žiť v demokratickom režime? Môžem upokojiť ctených kolegov a kolegyne, poslancov, že obdobne ako u nás parlament, teda americký kongres sa ktovieakej dôvere obyvateľov neteší. Po afére Watergate vraj klesla výrazne i podpora inštitúcií amerického prezidenta a jeho vlády. Viete, komu však Američania dôverujú? Bezkonkurenčne súdom. I keď nepochybne aj tam sú v sporoch vždy strany, z ktorých jedna vyhráva a druhá prehrá, trestné veci, pri ktorých odsúdený nie je nikdy presvedčený, že si svoj trest zaslúžil. I tam sa súdne kauzy rozhodujú často veľmi dlho, advokáti sú drahí a bez nich to nejde. Napriek tomu sa občan jedného z najstarších demokratických štátov obracia na súdy v dôvere, že napokon rozhodnú spravodlivo. Napriek tomu sú súdy inštitúciou, ktorej ľudia v Amerike veria najviac. Nie je to vec súťaže medzi inštitúciami. Súdna moc je chrbtovou kosťou právneho štátu. Je nevyhnutné, aby jej občania mohli dôverovať a aby ju ostatné orgány štátu rešpektovali. Nie je iste náhoda, že moderné totalitné režimy utvárali také ústavné a politické podmienky, ktoré so železnou logikou napokon vždy viedli k deštrukcii nezávislosti súdnej moci. Prvá otázka, ktorá sa natíska po týchto slovách, je: Dôverujú občania na Slovensku svojim súdom väčšmi teraz ako pred štyrmi rokmi? Rešpektujú rozhodnutia súdov i ostatné orgány štátu? Utváralo ministerstvo spravodlivosti v uplynulom období podmienky na to, aby sa chrbtová kosť právneho štátu upevnila? Odpoveďou je, žiaľ, trojnásobné nie. Ľudia súdom nedôverujú. Neveria, že krivdy, ktorých sa na nich dopúšťajú bohatí alebo mocní, sú súdy schopné spravodlivo napraviť. A je to horšie dnes, ako to bolo pred štyrmi rokmi. Z celého Slovenska prichádzajú správy o do neba volajúcich skrivodlivostiach a o politickom a ekonomickom tlaku na rozhodovanie súdov. Po zmene územnej organizácie súdov sa relatívne stabilná personálna infraštruktúra justície úplne rozkolísala. Ministerstvo štyri roky viedlo vojnu so stavovskou organizáciou - Združením sudcov Slovenska. Naopak, usilovalo sa v čo najširšej miere oživovať mechanizmy, ktoré predstavujú faktické podriadenie sa súdnej moci, moci výkonnej. Ustanovenie sudcovských rád možno hodnotiť ako potemkinovskú dedinku usilujúcu sa vytvoriť dojem, že tu jestvuje samospráva sudcov, avšak bez toho, aby sa týmto radám dali reálne právomoci zasiahnuť do zásadných koncepčných či personálnych rozhodnutí. Stav právnej i ľudskej neistoty vyvoláva škandalózne ustanovenie článku 145 ods. 1 Ústavy Slovenskej republiky, ktoré ustanovuje pre sudcov najskôr 4-ročné volebné obdobie a až po ňom voľby bez časového obmedzenia. Samozrejme, ministerstvo za tento ústavný stav zodpovedné nie je. Dodnes však nebolo schopné prijať zákon, ktorý by aspoň definoval kritériá pre sudcov, ktorým sa skončí štvorročná lehota. Čo s tými, ktorí nie sú potom zvolení? Vláda si viackrát dala načas, kým zoznam týchto sudcov predložila Národnej rade. Toto všetko je nielen zdrojom neistoty v postavení sudcov, ale v konečnom dôsledku to odnáša občan, ktorý právom požaduje spravodlivé a včasné rozhodovanie súdov. Vedie to napokon k tomu, že ľudia v našej vlasti prestávajú veriť v možnosť dovolať sa obrany pred krivdami. Je čas na zmenu. Súdnictvo potrebuje dokončenie transformácie, ktorá po roku 1992 zostala na polceste. Je nevyhnutné posilňovať samosprávne mechanizmy, ako i zodpovednosť vo vnútri sudcovského stavu. Dôvera ľudí sa bude budovať iba ťažko, ale začiatok musí byť v jasných krokoch, ktoré obnovia úctu pred spravodlivosťou a zákonom i zo strany orgánov štátu. Nikto iný než súdy nemôže človeku v štáte ukázať, že zákon platí pre každého. V tomto končiacom sa volebnom období tomu už nikto neverí. Pre jedného platí viac, pre druhého menej. Hoci nepochybujem, že drvivá väčšina sudcov je i v tejto situácii statočná a osobne nezávislá, sú takí, o ktorých sa vie, že slúžia vládnej moci. Im sa často prideľujú veci, ktoré mali politický či iný kontext. V druhej časti môjho vystúpenia sa budem venovať legislatíve uplynulého obdobia. Nebudem sa príliš venovať formálnej kvalite navrhovaných zákonov. Vládne návrhy často prichádzali v skrátenom konaní, hoci na to nebol zákonný dôvod. Dotvárali sa na pôde parlamentu, pretože boli vnútorne nekonzistentné a viackrát sa k nim vyjadril Ústavný súd, pretože boli v rozpore so základným zákonom nášho štátu. Náš právny poriadok je dnes komplikovanejší a neprehľadnejší, než bol pre štyrmi rokmi. To všetko je však iba forma. Svoju pozornosť chcem upriamiť inam. Právnici vedia, že komunistická moc sa po neústavnom prevrate v roku 1948 v bývalom Česko-Slovensku pustila do zásadnej prestavby nášho právneho poriadku. Nazývalo sa to tzv. právnickou dvojročnicou. Ňou sa menili pravidlá režimu. Z normálneho sa utváral režim koncentrácie moci a závislosti občanov od nej. Obdobná ambícia sa stala obsahom zákonodarstva aj v uplynulých štyroch rokoch. Už úvod, novembrová noc z roku 1994 s najväčším sústredením protiústavných rozhodnutí na jednu schôdzu bola signálom hovoriacim zreteľne, ako bude vyzerať legislatíva celého obdobia. Vo všeobecnosti ju možno charakterizovať ako úsilie o sústredenie moci do rúk vlády, o absolútne rozhodovacie právomoci v oblasti privatizácie a o postupné obmedzovanie občianskej aktivity a samosprávy. Keď si zoberieme Zbierku zákonov a pozrieme si jeden zákon po druhom, postupne sa v nich uberá občanovi a dáva sa mocenskému centru štátu, ktorý sa vytvára v ústredí, teda vo vláde. Ústava síce vychádza z moderných princípov moci, ktorá je rozdelená zo základných práv a slobôd občanov, ale zákonodarstvo uplynulých štyroch rokov tieto princípy stále menej a menej rešpektovalo. Judikatúra Ústavného súdu napokon ukazuje, že neraz sa dostalo i do priameho konfliktu s ním. Pripomeňme si aspoň niektoré najzávažnejšie zákony, ktoré obsahujú uvedené politické zámery. Novembrová noc v roku 1994 priniesla dva privatizačné zákony, ako napríklad zákon číslo 369/1994. Vo všetkých prípadoch, keď budem hovoriť čísla, tak ide o Zbierku zákonov, aj pokiaľ budem hovoriť čísla Ústavného súdu, teda rozhodnutí Ústavného súdu, takže nebudem to vždy opakovať, že ide o Zbierku zákonov. Teda tento zákon číslo 369/1994, ktorým prešli právomoci rozhodovať o priamych predajoch z vlády na Fond národného majetku, a zákon číslo 370/1994 o zrušení privatizačných rozhodnutí Moravčíkovej vlády. Oba zákony boli ako celok v rozpore s ústavou, čo Ústavný súd konštatoval v prvom prípade nálezom publikovaným pod číslom 352/1996 a v druhom pod číslom 126/1995. Samozrejme, vtedy táto vláda ešte formálne nejestvovala, ale fakticky ako parlamentná politická a hlasovacia koalícia už fungovala. Zákonom číslo 72/1995, ktorým sa novelizoval zákon o Slovenskej informačnej službe, si vláda privlastnila právomoc vymenúvať a odvolávať riaditeľa Slovenskej informačnej služby. Novelou volebného zákona číslo 81/1995 sa rozhodlo, že pri nastupovaní náhradníkov za poslancov Národnej rady nebude už rozhodujúca vôľa voličov vyjadrená prednostnými hlasmi vo voľbách, ale vôľa politickej strany. Novela zákona o štátnej správe v školstve a školskej samospráve číslo 84/1995 odobrala reálne právomoci školským samosprávam. Novelou Trestného zákona číslo 102/1995 sa zrušilo podplácanie ako trestný čin. Novelou zákona o majetku obcí číslo 147/1995 sa vládna väčšina pokúsila po prvýkrát odňať obciam lesy nachádzajúce sa vo Vojenskom výcvikovom priestore Javorina. Potom ako Ústavný súd svojím nálezom číslo 130/1996 vyhlásil viaceré ustanovenia zákona za protiústavné, prijala vládna väčšina zákon o vojenských obvodoch s tým istým zámerom. Novelou zákona o zriadení Armády Slovenskej republiky číslo 166/1995 sústredila vláda do svojich rúk i právomoc vymenúvať a odvolávať náčelníka Generálneho štábu. Ústavný súd však v náleze číslo 4/1997 vyhlásil príslušné ustanovenia zákona za protiústavné. Rozpor s ústavou konštatoval nález Ústavného súdu číslo 131/1996 i v zákone o niektorých opatreniach na usporiadanie vlastníctva k pozemkom číslo 180/1995. Ďalšia novela zákona o veľkej privatizácii číslo 190/1995 zrušila kupónovú privatizáciu. Utvorila stav, že prakticky jedinou formou privatizácie boli priame predaje, ktoré sa uskutočňovali na základe protiústavného zákona. Záujmy privatizérov a mocných celkom cynicky ochraňovali ustanovenia zákona o zabezpečení záujmov štátu pri privatizácii strategicky dôležitých podnikov číslo 192/1995. Tieto ustanovenia tiež vyhlásil Ústavný súd za protiústavné v náleze číslo 135/1996. Vláda a Fond národného majetku tento zákon dodržiavali len vtedy, keď sa im to hodilo. Ústavný súd vyhlásil za protiústavné i niektoré ustanovenia novely stavebného zákona pod číslom 199 z toho istého roku. Svoju silu ďalej demonštrovala vláda novelou zákona o civilnej službe číslo 207/1995. V novele troch predpisov Občianskeho súdneho poriadku, notárskeho poriadku a zákona o súdnych poplatkoch pod číslom 232/1995 sme sa na Slovensku vrátili k totalitným ustanoveniam o mimoriadnych opravných prostriedkoch a k možnosti prokurátora vstupovať do občianskoprávnych konaní. Ústavný súd tieto ustanovenia vyhlásil za protiústavné v náleze číslo 281/1996. Ďalšou novelou, tentoraz zákona o spôsobe vykonania referenda číslo 269/1995, sa vláda pokúsila dostať pod kontrolu vôľu občanov vyjadrenú v petícii, ktorá požaduje vyhlásenie referenda tak, aby ju preskúmavala Národná rada. Strach pred hlasom občana v referende jestvoval už v roku 1995. I tieto ustanovenia však Ústavný súd vyhlásil za protiústavné nálezom číslo 153/1996. Posledným zo série týchto zákonov v roku 1995 bol zákon o štátnom jazyku číslo 270/1995. Utvoril stav právnej neistoty v mnohých právnych vzťahoch. Ministerstvo kultúry, aspoň pokiaľ som informovaný, dodnes nevyhlásilo kodifikovanú podobu štátneho jazyka. Zákon zakotvil neuveriteľné sankcie, aké nemajú nikde na svete obdobu. Niektoré ustanovenia v súvislosti s používaním štátneho jazyka v úradnom styku vyhlásil Ústavný súd za protiústavné v náleze číslo 260/1997. Hlúpo sa to počúva, však, pán docent, pretože vy ste, pán docent, za tieto zákony poväčšine hlasovali. Osobne by som sa za to hanbil vo vašom prípade. Zákonom číslo 10/1996 o kontrole v štátnej správe zavŕšila vláda centralizáciu kontrolných opatrení na úrad vlády. Vláda v tomto roku prijala i jedno nariadenie, ktorého ustanovenia vyhlásil Ústavný súd za protiústavné v náleze číslo 77/1997. Bolo to nariadenie vlády o vydávaní investičných kupónov číslo 139/1996. Z ďalších zákonov v roku 1996 treba spomenúť zákon o nadáciách číslo 207, ktorý vnútil nadáciám štátnu kontrolu a predstavuje výraznú reštrikciu tejto formy občianskej aktivity. Zákon o územnom a správnom usporiadaní Slovenskej republiky číslo 221/1996 rozparceloval štát na nové okresy a kraje bez fundovanej analýzy, bez vypočutia si hlasu občanov, a veľmi nákladne. Mocensky znamenal spolu so zákonom číslo 222/1996 o organizácii miestnej štátnej správy príležitosť na dokončenie čistiek v štátnej správe. Zákon číslo 292/1996, novela zákona o konkurze a vyrovnaní, mal zabezpečiť osobitnú ochranu privatizérov pred bankrotmi. I tieto ustanovenia zrušil ako protiústavné Ústavný súd v náleze číslo 92 z tohto roku. Ďalší zákon, zákon o prokuratúre číslo 314/1996, predstavuje čiastočný návrat k sovietskej koncepcii prokuratúry ako osobitného mocenského orgánu. I z neho niektoré ustanovenia vyhlásil Ústavný súd za protiústavné v náleze číslo 78/1998. Novelou zákona o Slovenskej televízii číslo 321/1996 sa dosiahla praktická neodvolateľnosť členov Rady Slovenskej televízie, ktorých vládna väčšina vymenila počas novembrovej noci dva roky predtým. Novela vysokoškolského zákona... <vocal type="noise"><desc>Hlasy v sále.</desc></vocal> Myslím si, že tentoraz skladá účty táto vláda tomuto parlamentu. Novela vysokoškolského zákona číslo 324/1996 mala za cieľ zvýšiť vplyv štátu voči vysokým školám a obmedzovanie akademických slobôd. Už som spomínal rozkolísanie súdnej sústavy na základe zákona, ktorým sa ustanovujú nové sídla súdov a obvody súdov pod číslom 328/1996. Bola to príležitosť na výmenu nepohodlných predsedov súdov a na zvýšenie vplyvu štátnej správy na justíciu. Ako ďalší zo zákonov, ktorý obsahoval ustanovenie v rozpore s ústavou, bol zákon o rokovacom poriadku Národnej rady číslo 350/1996 a konštatoval to nález Ústavného súdu číslo 77/1998. Išlo síce o poslanecký návrh zákona, avšak zapadajúci do celkovej legislatívnej koncepcie vládnej väčšiny. Napínanie svalov možno pozorovať i v ďalších dvoch zákonoch - v zákone o prevádzkovaní súkromných bezpečnostných služieb číslo 379/1997 a v zákone o pomocníkoch Policajného zboru číslo 382/1997, ktorý predstavuje návrat k starému totalitnému inštitútu. Pred niekoľkými týždňami bola prijatá novela volebného zákona do Národnej rady Slovenskej republiky číslo 182/1998, ktorá predstavovala politicky účelový hrubý zásah do nášho volebného práva, a pred niekoľkými dňami bola schválená novela volebného zákona do orgánov obecných samospráv, ktorá prakticky likviduje inštitút opozície v obecných zastupiteľstvách a zakladá právnu nerovnosť hlasov v etnicky rôznorodých obciach. Okrem prijatých zákonov nemožno obísť dva návrhy novely Trestného zákona, tzv. zákony na ochranu republiky, ktoré predstavovali návrat ku gumovým ustanoveniam represívnych trestnoprávnych predpisov, na základe ktorých sa uskutočňovali politické procesy v päťdesiatych rokoch. Jeden bol poslanecký, druhý vládny, oba boli schválené, a až potom, čo ich prezident vrátil na nové prerokovanie, po obrovskom politickom zápase ich napokon Národná rada odmietla. Dámy a páni, tieto zákony nepovažujem za nekvalitnú prácu, či dokonca za omyly, ba ani tie protiústavné. Vláda v týchto prípadoch jednoducho kalkulovala, že od prijatia zákona do rozhodnutia Ústavného súdu prebehne obdobie, keď bude zákon účinný. A toto obdobie aj vždy intenzívne využívala. Vláda týmito zákonmi pretvárala štyri roky slovenskú spoločnosť na svoj obraz. Tieto zákony vypovedajú o jej koncepčnej predstave o usporiadaní vecí verejných. Cieľavedome a systémovo utvárala režim pre dravcov. Táto vláda vychádza z filozofie spoločnosti založenej na nietzscheovskej vôli k moci. K spoločnosti, ktorá nepozná solidaritu ľudí a nemá rada demokratickú diskusiu a slobodného nezávislého občana. Pravidlá, ktoré sa na Slovensku zrodili v zákonodarstve za posledné roky, utvorili z tejto krajiny neototalitný hybrid, v ktorom sa nachádzajú prvky demokracie i prvky autoritatívneho režimu. O tom, ktoré z týchto prvkov budú pre našu spoločnosť určujúce v budúcnosti, rozhodnú septembrové voľby. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4809 || sorted: SK_term_1.tsv:line=4810-->
            <u xml:id="ParlaMint-SK_1998-07-15-t1m49.u29" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u29.p1">Pán poslanec Cuper - faktická poznámka.</seg>
            </u>
            <!--orig: SK_term_1.tsv-line4810 || sorted: SK_term_1.tsv:line=4811-->
            <u xml:id="ParlaMint-SK_1998-07-15-t1m49.u30" who="#JánCuper.1946" ana="#regular">
               <seg xml:id="ParlaMint-SK_1998-07-15-t1m49.u30.p1">Iváňuška, Iváňuška, už som ti niekoľkokrát povedal, že ti naozaj chýba dovzdelanie z dejín demokracie. Musím sa ohradiť v mene starých Grékov aj v mene stredovekej demokracie hanzovných miest, pretože tvrdenie o tom, že Amerika má najstaršiu demokraciu, prinajlepšom svedčí o tom, že si asi nechodil na prednášky z teórie štátu a práva, alebo vôbec nič nevieš o demokracii. Takisto tvoje tvrdenie o dôvere občanov v súdnu moc aj porovnávanie so Spojenými štátmi americkými neobstojí, pretože v Spojených štátoch si sudcov vyberajú občania sami. Tu sudcov volíme, samozrejme, nepriamo v Národnej rade. A pokiaľ ide o manipulovanie so súdnou mocou, myslím si, že ty si k tomu prispel aj s tvojím predsedom, že sa tu zaviedlo niečo, čomu sa hovorí súdna demokracia, i keď si proti tomu termínu protestoval aj s tvojím predsedom. K ostatným hlúpostiam, ktoré si natáral, sa vyjadrovať nebudem, pretože sú asi také pravdivé ako tvoje tvrdenia o tom, že najstaršia demokracia je v Spojených štátoch amerických. Samozrejme, bolo by potrebné predsa len spresniť niektoré veci, pretože jazykový zákon Ústavný súd nezrušil, zrušil práve jediné ustanovenie o vydávaní kodifikovanej podoby slovenského jazyka, ale zrušil aj ďalšie vaše podanie v tom, že by poslanci maďarskej národnosti tu mali hovoriť po maďarsky. Pod všetkým, pán Šimko, si bol podpísaný aj ty a neboli ste úspešní, tak čo rozprávaš, že to bol protiústavný zákon, keď dodnes celý platí. Mohol by som pokračovať o tvojich hodnoteniach, samozrejme, aj ďalej, ale to zhodnotí až história. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4811 || sorted: SK_term_1.tsv:line=4812-->
            <u xml:id="ParlaMint-SK_1998-07-15-t1m49.u31" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u31.p1">Pán poslanec Glinský.</seg>
            </u>
            <!--orig: SK_term_1.tsv-line4812 || sorted: SK_term_1.tsv:line=4813-->
            <u xml:id="ParlaMint-SK_1998-07-15-t1m49.u32" who="#JozefGlinský.1953" ana="#regular">
               <seg xml:id="ParlaMint-SK_1998-07-15-t1m49.u32.p1">Pán poslanec Šimko tvrdí, že táto vláda sa usiluje vytvoriť systém podľa svojho obrazu, režim pre dravcov. Ale to isté, že u nás funguje režim pre dravcov, vládne filozofia restlingu, pán poslanec Šimko konštatoval pred tromi, štyrmi rokmi na začiatku zasadnutia tohto parlamentu. A práve v tejto vládnej koalícii sú sily, ktoré hľadajú spôsob, ako sa brániť dominancii filozofii restlingu. Nechcem porovnávať ani Spojené štáty americké, pán poslanec dáva za príklad Spojené štáty, fungovanie právneho systému, kde príznačne, naozaj bezkonkurenčne majú najviac dôveru sudcovia. Ale to, že funguje právny systém tak, ako funguje, bolo napríklad príčinou výbuchov, mnohých výbuchov v amerických getách. V tlači je množstvo káuz, ktoré dokazujú, že kto má peniaze, ten zvíťazí v právnych sporoch. Je mnoho káuz v odbornej literatúre, podľa ktorých dokonca firmy, ktoré sú solventné, prostredníctvom právneho systému sa usilujú zničiť konkurenciu atď. Milión právnikov, 70 % všetkých právnikov sveta je v Spojených štátoch, ale 2 milióny väzňov. Čo to je za slobodná krajina? Ďakujem.</seg>
            </u>
            <!--orig: SK_term_1.tsv-line4813 || sorted: SK_term_1.tsv:line=4814-->
            <u xml:id="ParlaMint-SK_1998-07-15-t1m49.u33" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u33.p1">Pán poslanec Sečánsky.</seg>
            </u>
            <!--orig: SK_term_1.tsv-line4814 || sorted: SK_term_1.tsv:line=4815-->
            <u xml:id="ParlaMint-SK_1998-07-15-t1m49.u34" who="#MilanSečánsky.1929" ana="#regular">
               <seg xml:id="ParlaMint-SK_1998-07-15-t1m49.u34.p1">Pán poslanec Šimko pri vymenúvaní zákonov, ktoré boli napadnuté na Ústavnom súde, uviedol aj zákon o rokovacom poriadku. Vyznelo to tak, ako keby Ústavný súd tento rokovací poriadok zrušil. Kvôli vecnosti uvádzam, že to vôbec nie je pravda. Návrhom niektorých opozičných poslancov bol napadnutý § 31 rokovacieho poriadku, ktorý hovorí, že rokovacím jazykom na schôdzach Národnej rady a jej orgánov je štátny jazyk, a § 92 rokovacieho poriadku, ktorý rozdeľuje 15-dňovú lehotu, ktorá sa týka podpisovania zákonov medzi predsedu Národnej rady, predsedu vlády a prezidenta republiky. Ústavný súd § 31 o rokovacom poriadku vôbec nezrušil, naopak, potvrdil, že nie je v rozpore s ústavou. Ústavný súd vyslovil, že § 92 je v rozpore s ústavou v tom smere, že 15-dňová lehota je daná k dispozícii len prezidentovi republiky. Národná rada nereparovala § 92, preto tento vypadol z rokovacieho poriadku. Ale za víťazstvo považujem to, že Ústavný súd nepotvrdil a nevyslovil, že rokovací poriadok, teda štátny jazyk, ktorý je rokovacím jazykom v Národnej rade, nie je v rozpore s ústavou. To pán Šimko, samozrejme, nepovedal.</seg>
            </u>
            <!--orig: SK_term_1.tsv-line4815 || sorted: SK_term_1.tsv:line=4816-->
            <u xml:id="ParlaMint-SK_1998-07-15-t1m49.u35" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u35.p1">Pán poslanec Slobodník.</seg>
            </u>
            <!--orig: SK_term_1.tsv-line4816 || sorted: SK_term_1.tsv:line=4817-->
            <u xml:id="ParlaMint-SK_1998-07-15-t1m49.u36" who="#DušanSlobodník.1927" ana="#regular">
               <seg xml:id="ParlaMint-SK_1998-07-15-t1m49.u36.p1">Chcel by som pripomenúť tú otázku z referenda, ktorú koncipoval pán Šimko, v ktorej ukázal svoje právnické "schopnosti", keď chcel pri referendovej otázke hneď z toho vyrobiť aj zákon. Ale spomenul som si na iné. Pán Šimko bol ministrom spravodlivosti v dočasnej vláde. A spomínam si na procedúru, ktorá bola pravidelná po každom zasadnutí vlády. Kritizoval to alebo ono - dobre, boli ste podpredsedom, v poriadku - kritizoval po každej schôdzi - opravujem sa, neboli ste ministrom spravodlivosti, ale podpredsedom -, ale po každej schôdzi, to bola vaša špecialita, ste kritizovali to alebo ono ministerstvo. To bola vaša metóda. Teraz ste túto metódu vy - už ani nebudem pripomínať, čo ste nás nazvali barbarmi za to, že sme chceli Slovensko, a nie Česko-Slovensko - toto je metóda, ktorú ste použili aj teraz. A tu by som vám pripomenul Českú republiku. Aj tam sa robila podobná obštrukcia, aká sa robí vami a takýmito vystúpeniami, aké ste mali teraz. Pokus znevážiť premiéra Klausa. Viete, ako sa to skončilo. Tam sa tiež našli sily, ktoré kritizovali a kritizovali Klausa po jeho páde, konšpirovali atď., poznáme to, netreba sa o tom rozširovať. Nuž vaša metóda, ktorú ste použili už ako podpredseda vlády, sa neosvedčila a môžem vám zaručiť, že sa neosvedčí ani pri týchto voľbách, márne sa usilujete. Pravda zostane pravdou, slovenská pravda. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4817 || sorted: SK_term_1.tsv:line=4818-->
            <u xml:id="ParlaMint-SK_1998-07-15-t1m49.u37" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u37.p1">Pán poslanec Baránik.</seg>
            </u>
            <!--orig: SK_term_1.tsv-line4818 || sorted: SK_term_1.tsv:line=4819-->
            <u xml:id="ParlaMint-SK_1998-07-15-t1m49.u38" who="#MichalBaránik.1928" ana="#regular">
               <seg xml:id="ParlaMint-SK_1998-07-15-t1m49.u38.p1">Ďakujem pekne, pán predseda. V roku 1995 som opakoval výrok bývalého federálneho poslanca o tom, že súdy sú u nás až také nezávislé, že sú nezávislé aj od zákonov a že sú závislé predovšetkým od iných faktorov, ale nie objektívnych, to znamená na základe pozornosti, ktorá sa tým-ktorým sudcom finančne venuje. A treba si uvedomiť, že korupcia v súdnictve u nás bola, bola v bývalom režime, všetky procesy, ktoré prebiehali po roku 1970, boli touto črtou ohromne poznačené a viedli k veľkým a rozsiahlym ľudským tragédiám, ktoré sám poznám, ako nevinní ľudia prišli práve v dôsledku tohto o život. Pri prerokúvaní vládneho vyhlásenia, hodnotenia vládneho vyhlásenia, som sedel vedľa predsedu Ústavného súdu a pozeral som jeho hodnotenie, ktoré mal. Tak sa ukázalo, že len nepatrná časť z podaní na Ústavný súd našla potom odozvu na Ústavnom súde, naprostá väčšina bola zamietnutá. To znamená, že návrhy na podania vychádzali z neobjektívneho a neseriózneho hodnotenia. K územnej štátnej správe by som vám, pán poslanec, chcel povedať, že nie je pravda, že územná štátna správa a jej reforma bola urobená bez hlbšej analýzy. Predsa je všeobecne známe, že od začiatku šesťdesiatych rokov sa pracovalo u nás vo Výskumnom ústave oblastného plánovania na územnej štátnej správe, na jej zmene atď...</seg>
            </u>
            <kinesic type="ringing">
               <desc>Zaznel zvuk časomiery.</desc>
            </kinesic>
            <!--orig: SK_term_1.tsv-line4819 || sorted: SK_term_1.tsv:line=4820-->
            <u xml:id="ParlaMint-SK_1998-07-15-t1m49.u39" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u39.p1">Ďakujem. Pán poslanec Hofbauer.</seg>
            </u>
            <!--orig: SK_term_1.tsv-line4820 || sorted: SK_term_1.tsv:line=4821-->
            <u xml:id="ParlaMint-SK_1998-07-15-t1m49.u40" who="#RomanHofbauer.1940" ana="#regular">
               <seg xml:id="ParlaMint-SK_1998-07-15-t1m49.u40.p1">Pán poslanec Šimko, zabudli ste sa v súvislosti so sudcami zmieniť o tom, že sudcovia na Slovensku sú združení do Združenia slovenských sudcov. Zabudli ste uviesť, že toto združenie je začlenené do Grémia tretieho sektora, zabudli ste uviesť to, že Grémium tretieho sektora zastrešuje pán Pavol Demeš. Zabudli ste uviesť to, že pán Pavol Demeš bol pracovníkom Kancelárie prezidenta republiky a v súčasnosti sa už zaoberá len tretím sektorom. A zabudli ste uviesť, že tretí sektor a Pavol Demeš sú podriadení Nadácii pre občianske spoločnosti so sídlom v Spojených štátoch amerických. Takže to ste zabudli uviesť na dokreslenie pozície nášho tzv. nezávislého súdnictva v suverénnom štáte.</seg>
            </u>
            <!--orig: SK_term_1.tsv-line4821 || sorted: SK_term_1.tsv:line=4822-->
            <u xml:id="ParlaMint-SK_1998-07-15-t1m49.u41" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u41.p1">Ďakujem. Pán poslanec Baránik.</seg>
            </u>
            <!--orig: SK_term_1.tsv-line4822 || sorted: SK_term_1.tsv:line=4823-->
            <u xml:id="ParlaMint-SK_1998-07-15-t1m49.u42" who="#MichalBaránik.1928" ana="#regular">
               <seg xml:id="ParlaMint-SK_1998-07-15-t1m49.u42.p1">Pán poslanec, spomínali ste, že vysokoškolský zákon chcel narušiť akademické slobody. Veď viete veľmi dobre, že tento paragraf v tejto novele vysokoškolského zákona absolútne nebol. Takže táto pripomienka je naprosto bezpredmetná. Ďakujem pekne, pán predseda.</seg>
            </u>
            <!--orig: SK_term_1.tsv-line4823 || sorted: SK_term_1.tsv:line=4824-->
            <u xml:id="ParlaMint-SK_1998-07-15-t1m49.u43" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u43.p1">Pán poslanec, nechcel som mať poznámku, ale súhlasím so všetkým, pokiaľ ste čítali jednotlivé zákony, o ktorých Ústavný súd rozhodoval a niektoré skutočnosti zamietol. Ale potom treba povedať úplne o rozhodovaní Ústavného súdu, že všetky návrhy a nálezy, ktoré ste podávali, Ústavný súd po preskúmaní a vyrieknutí hodnotil dvojitým názorom. Hovorili ste o zákone, pokiaľ ide o prokuratúru. Ústavný súd tam ozaj v jednej desatine toho, čo ste navrhovali, vám dal za pravdu, ale o tom ostatnom povedal, že nemáte pravdu. To znamená, že ak by ste vy pripravovali ten zákon, tak ho pripravíte horší. A to urobil skoro pri všetkých zákonoch. A potom ste hovorili, že ide o prokuratúru typu Sovietskeho zväzu. Mýlite sa. Idea tejto prokuratúry bola odstránená, pretože tu prokurátor nie je už strážcom socialistickej zákonnosti. A pokiaľ ide o Francúzsko, tak Sovieti prebrali z Francúzska princíp prokuratúry. Ak si prečítate francúzsku právnu literatúru dnes, tak všetci uvažujú o návrate k tejto prokuratúre. Pán poslanec Langoš je prihlásený ako ďalší do rozpravy. Pripraví sa poslanec Vaškovič.</seg>
            </u>
            <!--orig: SK_term_1.tsv-line4824 || sorted: SK_term_1.tsv:line=4825-->
            <u xml:id="ParlaMint-SK_1998-07-15-t1m49.u44" who="#JánLangoš.1946" ana="#regular">
               <seg xml:id="ParlaMint-SK_1998-07-15-t1m49.u44.p1">Ďakujem za slovo. Slovenská pravda, to je ako Nemecká matematika, len autora knihy Nemecká matematika, známeho nemeckého matematika vylúčili z významného združenia matematikov v tridsiatych rokoch. Vážená snemovňa slovenského parlamentu, dámy a páni, v januári 1995, keď vláda predložila svoje programové vyhlásenie a uchádzala sa o podporu parlamentu, ktorú dostala, som v rozprave povedal toto: "Ľavičiari vedia krásne rozprávať a sľubovať hory-doly, ale skúsenosti z európskych štátov hovoria o tom, že za sebou nechávajú dlhy a prázdnu štátnu pokladnicu. Čítanie rezortných kapitol však môže u niektorých vyvolať nostalgiu za odborníckymi podkladmi štátnych plánovacích komisií na vypracovanie päťročných plánov." A na inom mieste som povedal: "Zarážajúce je, že pri vysokej kriminalite, nových a veľmi nebezpečných formách organizovanej kriminality nerešpektujúcej hranice, šíriacej sa drogovej závislosti venuje svojim zámerom vláda v oblasti vnútornej bezpečnosti 15 viet." A ďalej, ak vezmeme programové vyhlásenie vlády ako celok a v úplnosti, potom tu máme pred sebou najrozsiahlejší ústup od projektu rýchlej a radikálnej reformy z roku 1990 a sumár nesplniteľných snov rozrastajúcej sa štátnej byrokracie. Dámy a páni, výsledok štvorročnej vlády Hnutia za demokratické Slovensko je zlyhanie rozumu, práva, spravodlivosti a verejnej morálky v politike. Vláda zaviedla našu krajinu na pokraj rozvratu ústavného politického systému a hospodárstva. Budem veľmi stručný. Vláda poslala do parlamentu dva metráky papiera popísaného prázdnymi slovami. Stručne a vyčerpávajúco sa k tomu, čo sa nazýva odpočtom, dá povedať týchto 56 viet. Prvá veta: Trvalo narastal deficit bežného účtu. Nadmieru narástla vnútorná aj zahraničná zadlženosť štátu. Vzrástlo priame aj nepriame daňové zaťaženie a zvýšili sa daňové úniky. Fond národného majetku sa stal zadlženým, musí si požičiavať a nevytvára rezervy na preplatenie dlhopisov po roku 2000. Bola zrušená druhá vlna kupónovej privatizácie. Kapitálový trh bol zdecimovaný zásahmi vlády. Vláda vytvorila likvidačné prostredie na súkromné podnikanie vysokými úrokovými mierami, vysokými daňami, neprehľadnými zákonmi a vládnymi nariadeniami, nevynucovaním dodržiavania zákonov a nedostatočným vynucovaním plnenia zmlúv. Došlo ku kriminalizácii podnikateľského prostredia, k výpalníctvu a k vydieraniu. Skutočná nezamestnanosť nebola znížená na sľubovaných 10 %, dokonca vzrástla na 14 %. Desiata veta: Vláda neodvádzala do poisťovní zákonom prikázané dávky. Vláda nedodržiavala zvýšenie dôchodkov v závislosti od rastu cien a priemerných miezd vo výške 15 %, ale iba vo výške 8 %. Chýbajú zákony a vykonávacie predpisy k právam zakotveným v ústave. Nebola prijatá legislatíva týkajúca sa vyšších samosprávnych celkov. Nebola transformovaná prokuratúra na štátne zastupiteľstvá. Polícia bola podriadená ministerstvu vnútra. Nebola zabezpečená nezávislosť súdnych orgánov. Neboli rešpektované rozhodnutia Ústavného súdu. Štátnymi orgánmi neboli rešpektované rozsudky súdov. Boli obchádzané stavovské organizácie sudcov. Nebol dodržaný ústavný postup pri navrhovaní tzv. štvorročných sudcov na voľbu na doživotie. Neboli rešpektované návrhy sudcovských rád pri riadení rezortu justície. Vláda poprela reformu verejnej správy z roku 1990 a podriadila samosprávu štátnej správe. Verejná správa sa vzdialila od občanov, namiesto 131 obvodných úradov je dnes 79 okresov. Neúmerne vzrástli výdavky na štátnu byrokraciu, na budovy, vybavenie, mzdy, vzrástol počet štátnych úradníkov. Bola spolitizovaná štátna správa. Zákonom o nadáciách boli obmedzené nadácie. Prehĺbili sa ekonomické a sociálne rozdiely medzi regiónmi, zlyhali podporné programy pre zaostávajúce regióny. Vláda neúmerne posilnila postavenie tajnej služby SIS, ktorá sa vymkla spod kontroly Národnej rady Slovenskej republiky. Vláda rozrušila nezávislú činnosť vyšetrovacích orgánov. Vláda politizáciou znížila autoritu polície. Vláda prepojením hospodárskej a politickej kriminality zneistila políciu v boji s kriminalitou. <vocal type="noise"><desc>Ruch v miestnosti.</desc></vocal> Pán predseda, prosím vás, urobte poriadok. Vláda svojím odporom voči NATO demoralizovala armádu Slovenskej republiky pripravenú technicky a organizačne na vstup do aliancie. Zmenou zákona o vymenovaní náčelníka Generálneho štábu a politickým bojom HZDS o ministerstvo obrany vláda spolitizovala velenie armády. Vláda neznížila počet vojakov, neznížila dĺžku trvania vojenskej služby a sťažila civilnú službu. Vláda nepreorientovala výzbroj na západné zbrojné systémy. Vláda zabránila prijatiu Slovenskej republiky do NATO a Európskej únie. Slovensko bolo vyradené zo skupiny štátov, s ktorými začala Európska únia v tomto roku rozhovory o vstupe na Madridskom stretnutí v roku 1997, nebolo pozvané do NATO a nebolo ani zaradené medzi perspektívne krajiny druhej vlny rozširovania. Vláda zhoršila vzťahy so susednými krajinami, najmä s Českou republikou, Rakúskom a Maďarskom. Vláda pestovala jednostranne závislé a nevýhodné vzťahy s Ruskom, ktoré ústami prezidenta Jeľcina zasiahlo v prospech vlády do volebnej kampane. Štyridsiata veta: Vláda nedobudovala, ale priamo rozložila zahraničnú službu. Vláda priviedla zdravotníctvo na pokraj kolapsu. Vláda privatizovala zdravotnícke a farmaceutické zariadenia svojim priaznivcom. Vláda sa stala najväčším dlžníkom zdravotného poistenia. Vláda zlikvidovala funkčné školské správy. Vláda nezabezpečila rovnocenné postavenie štátnych, cirkevných a súkromných škôl. Vláda vytvorila centralistický systém odborov školstva a kultúry okresných a krajských úradov takmer zhodný so systémom voľakedajších národných výborov. Vláda znížila nezávislosť školskej inšpekcie. Vláda vytvorila protekcionistický systém prideľovania štátnych objednávok na tvorbu učebníc, pričom viaceré základné učebné odbory nemajú dnes učebnice. Vláda nezvýšila počet vysokoškolských študentov ani kvalitu štúdia. Finančné prostriedky na nové vysoké školy išli na úkor tradičných vysokých škôl a univerzít. Päťdesiata veta: Vláda protiprávnou privatizáciou Koliby a presunom Národného filmového archívu do súkromných rúk zničila národnú kinematografiu. Vláda ohrozila divadelníctvo zrušením právnej subjektivity divadiel. Vláda ohrozila naše kultúrne dedičstvo zrušením právnej subjektivity múzeí a galérií, ako aj živelným fungovaním pamiatkovej starostlivosti. Prevedením fondu Pro Slovakia do straníckych rúk diskriminovala vláda celé skupiny umelcov. Vláda preorientovala svoju kultúrnu politiku na krajiny ako Čína, Kuba, Srbsko a Chorvátsko. Vláda zanedbala problémy životného prostredia, v dôsledku čoho sa jeho ochrana za posledné roky značne znížila. V oblasti atómových elektrární vláda porušila všetky záväzné sľuby zahraničným partnerom a vystavila Slovenskú republiku do postavenia nespoľahlivého partnera. Päťdesiata šiesta a posledná veta: Prijatím zákona o štátnom jazyku a praktickými opatreniami v školskej a kultúrnej politike ohrozuje vláda svojou národnostnou politikou občianske spolužitie, vnútornú stabilitu štátu a medzinárodné postavenie Slovenskej republiky. Dámy a páni, dôsledkom takejto politiky je pokles životnej úrovne obyvateľstva, veľký sociálny rozdiel medzi úzkou majetnou vrstvou a vrstvou zamestnancov, ochromenie demokratického štátu, rýchle rozširovanie a narastanie výkonnej moci, rozklad ústavného právneho systému. Zvyšuje sa osobná neistota občanov v oblasti ich osobnej bezpečnosti, verejný život zaplavila politická kultúra stoky, zhoršuje sa zdravie, vzdelanosť obyvateľstva a od Slovenska sa izoluje civilizovaný svet Západu. Víťazstvo Slovenskej demokratickej koalície vo voľbách je z tohto hľadiska základnou potrebou občanov našej krajiny, ktorí túžia po lepšom osobnom a rodinnom živote, po pokoji a poriadku a trvalom mieste Slovenska medzi demokratickými štátmi. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4825 || sorted: SK_term_1.tsv:line=4826-->
            <u xml:id="ParlaMint-SK_1998-07-15-t1m49.u45" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u45.p1">Faktická poznámka - pán poslanec Glinský.</seg>
            </u>
            <!--orig: SK_term_1.tsv-line4826 || sorted: SK_term_1.tsv:line=4827-->
            <u xml:id="ParlaMint-SK_1998-07-15-t1m49.u46" who="#JozefGlinský.1953" ana="#regular">
               <seg xml:id="ParlaMint-SK_1998-07-15-t1m49.u46.p1">Ďakujem. Pán poslanec začal takým extempore proti ľavici vôbec. Hovoril ďalej v tejto súvislosti o tom, že ľavica spôsobuje zadlženosť. Domnievam sa, že takú ultraľavicu, aká u nás vládla za čias pána Langoša, sa nám nepošťastí už viac mať, ktorá zničí republiku a zadlží národ. Pánu Langošovi by som chcel prečítať napríklad nejaké cifry z Národnej banky Slovenska: "V roku 1994 celkový dlh Slovenskej republiky bol 30,8 %, celkový vnútorný a zahraničný. V roku 1997 a v predchádzajúcich rokoch bol porovnateľný. V západnej Európe si teraz kladú cieľ, veľký cieľ, dospieť k 60-percentnému zadlženiu. Ja som, naopak, presvedčený, že by sme sa nemali usilovať až tak šetriť, zvlášť v tomto období po vláde "ultranivočiacej, ultraľavicovej" v definícii pána Langoša, garnitúry zo začiatku deväťdesiatych rokov. Že bola zrušená druhá vlna kupónky, to je hriech podľa pána Langoša, ale podľa skutočných expertov je to zásluha, veľká zásluha tejto vlády a dôvod, prečo sa slovenské hospodárstvo relatívne zachovalo a rozvíjalo. Že klesá životná úroveň, to je v hlavách, no neviem, hádam len v hlavách mnohých ľudí, ktorí si to vsugerovali. Ale naozaj by potrebovali možno vyjsť do zahraničia, aby získali štipku toho triezveho rozumu. Ďakujem.</seg>
            </u>
            <!--orig: SK_term_1.tsv-line4827 || sorted: SK_term_1.tsv:line=4828-->
            <u xml:id="ParlaMint-SK_1998-07-15-t1m49.u47" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u47.p1">Ďakujem. Pán poslanec Baránik.</seg>
            </u>
            <!--orig: SK_term_1.tsv-line4828 || sorted: SK_term_1.tsv:line=4829-->
            <u xml:id="ParlaMint-SK_1998-07-15-t1m49.u48" who="#MichalBaránik.1928" ana="#regular">
               <seg xml:id="ParlaMint-SK_1998-07-15-t1m49.u48.p1">Ďakujem pekne, pán predseda. Pán poslanec Langoš, je mi ľúto, že ste totálne stratili pamäť. Veď ste boli členom vlády, ktorá pripravila zákon, podľa ktorého sa vlády ešte v bývalom Česko-Slovensku, federálna aj národné, pripravili v podstate o všetky výkonné funkcie. Vy predsa veľmi dobre viete, že dnes vláda môže na základe tohto zákona riadiť a vplývať na ekonomiku len nepriamymi nástrojmi. Spomínali ste, že vláda zvýšila daňové zaťaženie. Prosím vás, povedzte kedy, v čom a ako. Vláda narušuje trhové prostredie podľa vás vysokými úrokovými mierami. Vážený pán poslanec, aký má vláda vplyv na úrokové miery? Povedzte úprimne, kto určuje úrokové miery? Vy neviete, že máme bankový systém a že toto je výsostná záležitosť bánk? Že vláda nezvyšovala dôchodky? Veď až za tejto vlády sa začali pravidelne každoročne zvyšovať dôchodky. Že sa zvýšil počet štátnych úradníkov? Tak v roku 1995 bolo v štátnej správe zamestnaných 22 tis. a tuším na tento rok je to 19 tis. <vocal type="noise"><desc>Hlasy z pléna.</desc></vocal> Vláda vraj nezvýšila počet vysokoškolákov. Mohli ste počuť, keby ste tu boli prítomný, pán poslanec, koľko bude tohto roku prijatých a ako sa zvýšili počty vysokoškolákov za posledné roky. Ako môžete takéto vrcholne nezodpovedné táranie tliachať ako jeden primitív? Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4829 || sorted: SK_term_1.tsv:line=4830-->
            <u xml:id="ParlaMint-SK_1998-07-15-t1m49.u49" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u49.p1">Pán poslanec Weiss.</seg>
            </u>
            <!--orig: SK_term_1.tsv-line4830 || sorted: SK_term_1.tsv:line=4831-->
            <u xml:id="ParlaMint-SK_1998-07-15-t1m49.u50" who="#PeterWeiss.1952" ana="#regular">
               <seg xml:id="ParlaMint-SK_1998-07-15-t1m49.u50.p1">Chcel by som pánu kolegovi Langošovi pripomenúť, že ľavičiari majú v 15 krajinách Európskej únie 9 ministerských predsedov a vyzerá to tak, že budú mať aj kancelára v Nemeckej spolkovej republike, a keby iba mrhali a márnotratne hospodárili, tak asi by ich ľudia nevolili. Myslím si, že to obvinenie Hnutia za demokratické Slovensko, že to je ľavica, je politologicky veľmi nesprávne. To je etatistická pravica, ktorá využila alebo skôr zneužila politickú moc na to, aby z vlastných radov vytvorila vrstvu bohatých a tejto novovytvorenej vrstve bohatých vytvára privilegované podmienky v hospodárskej súťaži. Práve to treba zmeniť, aby tu bola normálna pravica.</seg>
            </u>
            <!--orig: SK_term_1.tsv-line4831 || sorted: SK_term_1.tsv:line=4832-->
            <u xml:id="ParlaMint-SK_1998-07-15-t1m49.u51" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u51.p1">O slovo požiadal pán minister Sitek.</seg>
            </u>
            <!--orig: SK_term_1.tsv-line4832 || sorted: SK_term_1.tsv:line=4833-->
            <u xml:id="ParlaMint-SK_1998-07-15-t1m49.u52" who="#JánSitek.1956" ana="#regular">
               <seg xml:id="ParlaMint-SK_1998-07-15-t1m49.u52.p1">Vážený pán predseda Národnej rady, vážené poslankyne, vážení poslanci, pán poslanec Langoš mal päť kritických poznámok k Armáde Slovenskej republiky. Všetci zahraniční odborníci, či už vojenskí predstavitelia, alebo politickí predstavitelia, vysoko hodnotia pripravenosť Armády Slovenskej republiky. To ste nespomenuli. Armáda Slovenskej republiky nielenže má doma kredit, ale má ho predovšetkým v zahraničí. Hovorili ste o tom, že nebola skrátená základná vojenská služba. Neviem, odkiaľ ste to vyčítali v programovom vyhlásení vlády a som rád, že za mňa sa základná vojenská služba neskrátila, lebo v krajinách, kde sa základná vojenská služba skrátila pod 12 mesiacov, vlastne sa to potom odzrkadlí v pripravenosti vojsk a v pripravenosti jednotlivých armád. Čo sa týka zbraňových systémov, musíte si uvedomiť jednu vec. Mám všetku úctu k poslancom, ale vždy sa budem baviť o nejakom probléme s odborníkom. Zbraňové systémy jednotlivých armád, ktoré sú členmi NATO, sú väčšinou domáce zbraňové systémy. Teda nezávadzajte, že Armáda Slovenskej republiky nemá zbraňové systémy, ktoré sú kompatibilné s NATO. Práve naopak, naše systémy, ktoré používame teraz a vlastne, ktoré vyrobili naše zbrojovky, sú kompatibilné, a preto je o tieto zbraňové systémy záujem aj v zahraničí. Čiže Armáda Slovenskej republiky v rámci interoperability a kompatibility dosahuje také výsledky, že ju hodnotia zahraniční odborníci, že má väčšiu pripravenosť ako napríklad tie tri štáty, ktoré boli prijaté do NATO - ide o Česko, Poľsko a Maďarsko. Čiže keď chcete kritizovať, tak musíte vecne, a nie v nejakej všeobecnej rovine, ktorá nemá opodstatnenie. A vaša kritika programového vyhlásenia vlády, ktoré je predložené, i odpočtu, nestojí za nič, lebo ani jedno, čo ste povedali, nebolo v programovom vyhlásení vlády. Ďakujem pekne.</seg>
            </u>
            <!--orig: SK_term_1.tsv-line4833 || sorted: SK_term_1.tsv:line=4834-->
            <u xml:id="ParlaMint-SK_1998-07-15-t1m49.u53" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u53.p1">Ďakujem. Pán poslanec Slobodník.</seg>
            </u>
            <!--orig: SK_term_1.tsv-line4834 || sorted: SK_term_1.tsv:line=4835-->
            <u xml:id="ParlaMint-SK_1998-07-15-t1m49.u54" who="#DušanSlobodník.1927" ana="#regular">
               <seg xml:id="ParlaMint-SK_1998-07-15-t1m49.u54.p1">Ďakujem, pán predseda. Pán Langoš, vyriekli ste 56 viet kritizujúcich vládu. Zabudli ste spomenúť vetu 57, ktorá vás najväčšmi mrzí, že táto vláda už v roku 1992, a potom znovu v roku 1994 navždy znemožnila vás čechoslovakistov z VPN. Zmietla vaše čechoslovakistické hnutie a nedovolila zapriahnuť Slovensko do vášho koča, ktorý mal "kočírovať" váš veľký podporovateľ z Hradu, a vy to veľmi dobre viete, ktorý mimochodom rozdával zlomyseľné obvinenia z paranoje politikom iného štátu, a teraz tohto patróna Jána Langoša obvinili vlastní českí politici z paranoje. To je jedna vec. A druhá vec, pán Langoš, už som to povedal na adresu ľavice z dolných radov. V dome obesenca sa nehovorí o povraze. Vy sa opovažujete kritizovať ministerstvo vnútra, kritizovať Slovensko a zabudli ste na svoj Mošnov, keď ste ako minister vnútra posielali v maskáčoch a bez plynových masiek likvidovať urán a neviem aké nebezpečné látky, ktoré sa údajne mali doviezť. Zabudli ste na Šurany, na dom pána Horvátha, ktorý ste dali prehľadať hľadajúc zase zbrane, posielajúc tam českých policajtov? Veď je to hanba, keď sa opovážite vôbec otvoriť ústa o vnútre a jeho činnosti. To by ste si azda mohli uvedomiť. Ďakujem.</seg>
            </u>
            <!--orig: SK_term_1.tsv-line4835 || sorted: SK_term_1.tsv:line=4836-->
            <u xml:id="ParlaMint-SK_1998-07-15-t1m49.u55" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u55.p1">Pán poslanec Andrejčák.</seg>
            </u>
            <!--orig: SK_term_1.tsv-line4836 || sorted: SK_term_1.tsv:line=4837-->
            <u xml:id="ParlaMint-SK_1998-07-15-t1m49.u56" who="#ImrichAndrejčák.1941" ana="#regular">
               <seg xml:id="ParlaMint-SK_1998-07-15-t1m49.u56.p1">Ďakujem za slovo. Robil som si starosti, v akom poradí publikovať a vyvracať klamstvá, ktoré odzneli od našej opozície v oblasti bezpečnosti a obrany. Pri svojej múdrosti pán Langoš svojím tendenčným a nenávistným vystúpením mi dal návod na poradie. Jasne to sformuloval <note>pre mňa výhodne</note>, aby som povyvracal tie nezmysly, čo ste natárali, pán kolega. Je to hrozné, ale až teraz som si uvedomil, ako bolo nebezpečné obdobie pre Česko-Slovensko, keď ste robili ministra vnútra.</seg>
            </u>
            <!--orig: SK_term_1.tsv-line4837 || sorted: SK_term_1.tsv:line=4838-->
            <u xml:id="ParlaMint-SK_1998-07-15-t1m49.u57" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u57.p1">Pán poslanec Langoš bude reagovať na pána ministra Siteka.</seg>
            </u>
            <!--orig: SK_term_1.tsv-line4838 || sorted: SK_term_1.tsv:line=4839-->
            <u xml:id="ParlaMint-SK_1998-07-15-t1m49.u58" who="#JánLangoš.1946" ana="#regular">
               <seg xml:id="ParlaMint-SK_1998-07-15-t1m49.u58.p1">Ďakujem, pán predseda. Pán minister Sitek, prvá veta, ktorú som ako tridsiatu tretiu povedal o armáde, o politike vlády v oblasti budovania armády, znela: "Vláda svojím odporom voči NATO demoralizovala Armádu Slovenskej republiky pripravenú technicky a organizačne na vstup do aliancie." To je všetko.</seg>
            </u>
            <!--orig: SK_term_1.tsv-line4839 || sorted: SK_term_1.tsv:line=4840-->
            <u xml:id="ParlaMint-SK_1998-07-15-t1m49.u59" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u59.p1">O slovo požiadal pán minister Krajči.</seg>
            </u>
            <!--orig: SK_term_1.tsv-line4840 || sorted: SK_term_1.tsv:line=4841-->
            <u xml:id="ParlaMint-SK_1998-07-15-t1m49.u60" who="#GustávKrajči.1951" ana="#regular">
               <seg xml:id="ParlaMint-SK_1998-07-15-t1m49.u60.p1">Vážený pán predseda, vážená Národná rada, som prekvapený, že tak nekoncepčne môže vystúpiť bývalý exminister vnútra, ktorý niektoré veci, o ktorých hovoril, vôbec nevie ani posúdiť z pohľadu, ktorý vlastne vypovedal. Zákony, o ktorých hovoril, že vláda Slovenskej republiky neprijala - ide predovšetkým o zákon o vyšších územných celkoch, ide o zákon, ktorý bol v tejto Národnej rade, a sám vie, že tento zákon bol pripravený na prijatie s tým, že v zmysle Ústavy Slovenskej republiky a aj programového vyhlásenia vlády zapĺňal medzeru, ktorá v rámci samosprávy existuje. Hovoril o tom, že štátna správa si podriadila samosprávu. Pán Langoš, akým spôsobom? Predsa platí zákon číslo 369/1990, ktorý bol prijatý ešte v časoch federálnej republiky a ktorý, ako sám hovoríte, patrí k jedným z najvýznamnejších zákonov týkajúcich sa samosprávy. Štátna správa v žiadnom prípade nezobrala ani len jednu kompetenciu samospráve. Skôr naopak, niektoré kompetencie boli pridané samospráve, či už ide o úsek životného prostredia, odpadového hospodárstva, či o úsek požiarnej ochrany ako kontrolného dozoru, alebo o úsek overovania podpisov, pričom sa uvažuje aj s prenosom ďalších kompetencií. Takže opak je pravdou, lebo trend je taký, že sa budú delimitovať ďalšie právomoci zo štátnej správy na samosprávu. A pokiaľ sa pán Langoš chce vyjadrovať k otázkam narastania trestných činov výpalníctva, vydierania a podobne, vážený pán Langoš, zákon o civilnobezpečnostných službách nebol prijatý v tejto vláde. Tento bol prijatý ešte predtým, ale vláda Vladimíra Mečiara ku koncu roku 1997 prijala balíček bezpečnostných zákonov, ktoré riešili všetky tieto negatívne javy v spoločnosti vrátane výpalníctva, vydierania, výbuchov, organizovanej kriminality. Táto snemovňa celý tento balíček zákonov mala možnosť schváliť, mala možnosť sa s ním oboznámiť a na záver tohto volebného obdobia bol schválený aj zákon na ochranu svedkov, ktorý dopĺňa celý tento balík zákonov, ktoré by mali riešiť otázku bezpečnosti občana. Keď hovoríte, kedy bola najväčšia kriminalita, treba povedať, že to bolo na prelome rokov 1993 a 1994, vtedy vo vláde nebol Vladimír Mečiar. Keď hovoríte o Policajnom zbore, treba povedať, komu je Policajný zbor podriadený, že je to ministerstvo vnútra. Viem, že vždy bol Policajný zbor podriadený ministerstvu vnútra, nebol podriadený pod Demokratickú stranu a pána Langoša. A myslím si, že je zaradený správne pod ministerstvo vnútra. Policajný zbor si plní funkcie. Žiaľbohu, to, že sa vám darí rozkladať Policajný zbor na základe politických ambícií a príslušností, je skutočnosť, ale to robíte vy, pretože v rámci Policajného zboru si nachádzate svojich informátorov a konfidentov, ktorí s vami spolupracujú. Je pravdou aj to, že na základe reformy verejnej správy nedošlo k rozšíreniu počtu štátnych zamestnancov. Veľmi dobre viete, že počet štátnych zamestnancov bol 22 230 a išlo o 643 prvostupňových úradov štátnej správy, ktoré sa zredukovali na 79 okresných úradov ako prvostupňových orgánov štátnej správy a k tomu 43 stálych a dočasných pracovísk, ktoré vykonávajú funkciu bývalých obvodov. Takže v žiadnom prípade sme sa od občana nevzdialili, ale urobili sme úsporný krok tým, že sme znížili počty pracovníkov. A keď hovoríte, že pracovníci pracujú na verejnoprospešných prácach, áno, je to pravda. V skutočnosti však nenapĺňame stavy pracovníkov v štátnej správe o 500 ľudí. Predovšetkým ide o špeciálnych pracovníkov, špeciálne vyškolených pracovníkov, akými sú právnici, geodeti a ďalší, ktorých nenájdeme v rámci verejnoprospešných prác, a takto si len dočasne vypomáhame, pokiaľ sa títo ľudia vyškolia a pripravia do štátnej správy. Aj v súčasnosti vláda prijala správu o činnosti krajských a okresných úradov, kde sa konštatuje, že nesúhlasí s prekročením stavu 20 tis. pracovníkov ako hornej hranice štátnej správy, aj keď mnohé kompetencie z iných rezortov prechádzajú dnes na okresné a krajské úrady či už v rámci sociálnej politiky, v rámci katastra, v rámci veterinárnej starostlivosti, farmácie a podobne. Vieme si to v rámci štátnej správy usporiadať aj s týmito stavmi a počtami, pričom sa aj uvažuje o prenose niektorých agend z Policajného zboru na štátnu správu. Všetko to vieme stihnúť bez toho, aby sme skutočne rozbujneli štátnu správu. No a keď už hovoríme o tom, že bola narušená autorita polície, tak tu musím súhlasiť. Áno, táto autorita bola narušená, predovšetkým prípadom Technopol, kde všetci pracovníci, ktorí sa podieľali na odhaľovaní tejto činnosti, ostali v podstate oklamaní a ich práca vyšla nazmar. Ďakujem.</seg>
            </u>
            <!--orig: SK_term_1.tsv-line4841 || sorted: SK_term_1.tsv:line=4842-->
            <u xml:id="ParlaMint-SK_1998-07-15-t1m49.u61" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u61.p1">Pán poslanec Fico požiadal o faktickú poznámku.</seg>
            </u>
            <!--orig: SK_term_1.tsv-line4842 || sorted: SK_term_1.tsv:line=4843-->
            <u xml:id="ParlaMint-SK_1998-07-15-t1m49.u62" who="#RobertFico.1964" ana="#regular">
               <seg xml:id="ParlaMint-SK_1998-07-15-t1m49.u62.p1">Pán predseda, nemám faktickú poznámku, mám procedurálny návrh. Pán predseda, počas štyroch rokov činnosti tohto parlamentu sa vyvinula prax, že parlament slúži vláde Slovenskej republiky. Je nenormálne, keď sa ministri nezúčastňujú na interpeláciách, nezúčastňujú sa na hodine otázok. Je bežné, že ministri nechodia do výborov Národnej rady a posielajú nižších úradníkov.</seg>
            </u>
            <!--orig: SK_term_1.tsv-line4843 || sorted: SK_term_1.tsv:line=4844-->
            <u xml:id="ParlaMint-SK_1998-07-15-t1m49.u63" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u63.p1">Pán poslanec, procedurálny návrh.</seg>
            </u>
            <!--orig: SK_term_1.tsv-line4844 || sorted: SK_term_1.tsv:line=4845-->
            <u xml:id="ParlaMint-SK_1998-07-15-t1m49.u64" who="#RobertFico.1964" ana="#regular">
               <seg xml:id="ParlaMint-SK_1998-07-15-t1m49.u64.p1">Dám procedurálny návrh, ale najprv ho treba odôvodniť. Pán predseda, dávam procedurálny návrh, pretože je výsmechom, ak sa bavíme o programovom vyhlásení vlády a o plnení tohto programového vyhlásenia, ak tu teraz sedia traja ministri vlády Slovenskej republiky. Teraz vás žiadam, aby sme hlasovali o procedurálnom návrhu, ktorým Národná rada Slovenskej republiky žiada vládu Slovenskej republiky, aby sa dostavila na rokovanie Národnej rady Slovenskej republiky. Ak tento návrh neprejde, žiadam vás, pán predseda, aby ste sa spojili s vládou a aby ste osobne požiadali ministrov, a najmä predsedu vlády, aby sa zúčastnili na rokovaní Národnej rady. Nie sú dôležitejšie povinnosti.</seg>
            </u>
            <!--orig: SK_term_1.tsv-line4845 || sorted: SK_term_1.tsv:line=4846-->
            <u xml:id="ParlaMint-SK_1998-07-15-t1m49.u65" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u65.p1">Pán poslanec, taký list vo vláde odo mňa je, takže nemusím písať druhý. Váš návrh, samozrejme, akceptujem, dám hlasovať, ale bude potrebné, aby ste aj váš klub pozvali na hlasovanie. Prosím, prezentujme sa a hlasujme o návrhu pána poslanca Fica. Prosím, hlasujme. Je prítomných 52 poslancov. Pán poslanec, z vášho klubu ste dvaja. Dám ešte raz hlasovať o návrhu pána poslanca Fica. Prosím, hlasujme. Prezentovalo sa 35 poslancov. Prosím, páni poslanci, budeme pokračovať v rozprave. S faktickou poznámkou sa hlási ešte pán poslanec Miklušičák.</seg>
            </u>
            <!--orig: SK_term_1.tsv-line4846 || sorted: SK_term_1.tsv:line=4847-->
            <u xml:id="ParlaMint-SK_1998-07-15-t1m49.u66" who="#JozefMiklušičák.1955" ana="#regular">
               <seg xml:id="ParlaMint-SK_1998-07-15-t1m49.u66.p1">Ďakujem, pán predseda. Chcem sa len opýtať pána ministra vnútra, keby mohol odcitovať zákon, ktorým prešlo overovanie podpisov na samosprávy.</seg>
            </u>
            <!--orig: SK_term_1.tsv-line4847 || sorted: SK_term_1.tsv:line=4848-->
            <u xml:id="ParlaMint-SK_1998-07-15-t1m49.u67" who="#IvanGašparovič.1941" ana="#chair">
               <seg xml:id="ParlaMint-SK_1998-07-15-t1m49.u67.p1">Ďakujem. Ďalej je do rozpravy prihlásený pán poslanec Vaškovič.</seg>
            </u>
            <!--orig: SK_term_1.tsv-line4848 || sorted: SK_term_1.tsv:line=4849-->
            <u xml:id="ParlaMint-SK_1998-07-15-t1m49.u68" who="#ViliamVaškovič.1945" ana="#regular">
               <seg xml:id="ParlaMint-SK_1998-07-15-t1m49.u68.p1">Vážení prítomní členovia vlády, vážený pán predseda, vážené kolegyne, kolegovia, vážení hostia, budem sa snažiť byť stručný, napriek tomu, predtým ako sa vyjadrím k ekonomickým otázkam, by som chcel predsa len povedať jednu vec, ktorá ma štyri roky najviac mrzela v tomto parlamente. V úvode vládneho programu je takáto citácia: "Vládny program je významným dokumentom pre celé Slovensko. Má ambíciu osloviť všetkých občanov. Vláda sa chce ústretovo pričiniť o spoločenskú participáciu pri konštruovaní prosperujúceho Slovenska. Potrebujeme spoluprácu a spoluzodpovednosť všetkých parlamentných subjektov." Čakal som, že skutočne k naplneniu tejto základnej myšlienky dôjde. Žiaľbohu, prakticky od prvej schôdze, ktorá tu bola, došlo k tónu, ktorý je konfrontačný, ktorý nemá ani náznak spolupráce, ktorý ani trošku nenaznačil, že by sme mohli participovať na budovaní prosperujúceho Slovenska. Podarilo sa nám túto krajinu rozdeliť na zlých a dobrých Slovákov a ako poslanec som mal pocit ťažkej diskriminácie počas štyroch rokov, pretože som sa snažil aj vecne x-krát prísť so zákonmi, ktoré nemali politický nádych, myslel som si, že iba vecne podstatne vylepšia právne normy a len preto, že som bol opozičný poslanec, nepodarilo sa mi prakticky nič presadiť. Mám tento pocit bezradnosti a bezmocnosti, chcel som to povedať a berte to tak, že som si iba povedal to, čo si myslím. Bolo by smutné, ak by táto krajina, tento parlament mal v tomto duchu pokračovať aj v budúcnosti, tak by sme skutočne všetci pre Slovensko robili veľmi zlú službu, ale v prvom rade ju robia tí, ktorí sú pri moci, pretože silnejší má vždy podať ruku slabšiemu a vždy mu má umožniť alebo vyčleniť priestor na participáciu. To sa, žiaľbohu, nestalo. Prejdem k ekonomickým otázkam. Vláda sa zaviazala položiť základy na dosiahnutie porovnateľnej úrovne výkonnosti ekonomiky k životnej úrovni obyvateľstva s vyspelými krajinami na prelome tisícročí najneskôr do roku 2010. Samozrejme, toto sú také všeobecné frázy a teraz tu môžeme od rána do večera diskutovať, či sa položili základy, alebo nie. Osobne si myslím, že sa, žiaľbohu, nepodarilo položiť pevné základy na to, aby sme najneskôr do roku 2010 mali porovnateľnú životnú úroveň obyvateľstva, aká je v Európskej únii. Keby si niekto dal tú prácu a len mechanicky prepočítal tempá rastu, ktoré musíme do roku 2010 dosiahnuť, aby sme dobehli vyspelé krajiny, keby sa aspoň napísalo, prosím vás pekne, priemer Európskej únie alebo krajiny, ktoré sú v dolných rovinách Európskej únie, ale tieto prehnané ambiciózne, ničím nepodložené ciele, ktoré potom neboli ničím vyargumentované v programovom vyhlásení, jednoducho svedčia o tom, že táto vláda nemá jasnú ani ekonomickú víziu spoločnosti, kam ju chce dostať. Vzápätí nasleduje veta: V záujme toho - o čom som hovoril - vláda považuje za svoju prioritu zabezpečenie urýchleného dokončenia transformačného procesu. A to je otázka, ktorá ma viac zaujíma ako samotné vecné charakteristiky, ktoré sa tu udiali. Môj názor je taký, že pokiaľ existujú dobré ekonomické pravidlá, pokiaľ existujú inštitúcie, ktoré korektne kontrolujú dodržiavanie ekonomických pravidiel, to je primárna záruka toho, že krajina môže prosperovať. Žiaľbohu, v odpočte pána podpredsedu vlády, v ktorom som čakal analýzu opatrení v systémovej oblasti, ktoré vláda urobila, som sa toho nedočkal. V odpočte nie je ani jedno slovo o tom, k akým systémovým zmenám došlo a kde vlastne dnes v systémovej transformácii táto krajina stojí. Môj názor je taký, že, naopak, prostredie, ktoré tu bolo v roku 1994, sa systémovo ešte zhoršilo, lebo množstvo zákonov, ktoré prijala Národná rada Slovenskej republiky, toto prostredie zhoršili. Náznakom poviem: zákon o konkurze a vyrovnaní sa prakticky znefunkčnil. Prijateľná podoba sa prijala až pred tromi mesiacmi a približuje sa normám, ktoré sú platné v Európskej únii. Bol prijatý zákon o revitalizácii, ktorý do dnešného dňa je nefunkčný, je iba na papieri. Prakticky ani jeden podnik sa podľa toho zákona nezrevitalizoval. Boli prijaté zákony o kapitálovom trhu, ktoré nepomohli rozvoju kapitálového trhu, ale, naopak, kapitálový trh je na spadnutie už približne rok a pol a prakticky ťažko stagnuje. Takto by som mohol pokračovať ďalej, ale myslím si, že to nemá význam. Celkovo môžem konštatovať, že sa prijali zákony, ktoré nepodporili rozvoj trhu, naopak, sťažili trhové podmienky pre podnikateľské subjekty. Takisto pokiaľ ide o výkon inštitúcií, nie je možné, aby v trhovej ekonomike spory medzi podnikmi alebo medzi podnikmi a štátom sa riešili tak, ako sa riešia u nás. Je absurdné, aby niekto, kto si chce vymôcť svoje obchodné právo, musel čakať na rozhodnutie súdov tri až päť rokov. Prosím vás pekne, firmy, ktorým sa závažné spory nevyriešia niekedy do 10 dní, niekedy do 3 mesiacov, prakticky v tvrdšom ekonomickom prostredí, ako je toto naše, ktoré je zatiaľ veľmi mäkké, nemajú šancu prežiť. V tomto smere sa skutočne urobilo veľmi málo. Takisto ďalšie inštitúcie, ktoré sú dôležité na fungovanie trhu, ako sú daňové a colné úrady. Napriek určitej snahe o zlepšenie fungovania týchto úradov naďalej v nich pretrvávajú problémy. Aj zákonnými normami sa uskutočnili kroky, ktoré, povedzme, neumožňujú podnikateľom viesť rovnocenný boj s daňovými úradníkmi, pretože čakať dva alebo tri roky na rozhodnutie súdov nie je pre niektoré subjekty prijateľné. Takto sa trhové prostredie nedá rozvíjať. Teraz by som veľmi stručne prešiel k tomu, že vláda sa zaviazala prorastovou politikou podporovať trvalo udržateľný hospodársky rast. Myslím si, že treba povedať, že tie pozitívne výsledky, ktoré oceňujú aj medzinárodné organizácie, ako je rast hrubého domáceho produktu a vývoj inflácie, proti ktorým sme nikdy negatívne nevystupovali ani my z opozície, vždy treba doplniť aj o ďalšie charakteristiky. A treba si odpovedať na otázku, či vývoj, ktorý tu bol, zabezpečuje trvalo udržateľný rast. Podľa môjho názoru nezabezpečuje, pretože prakticky už v rokoch 1996 a 1997 nastali problémy z hľadiska makroekonomickej rovnováhy, a tie sa naďalej zhoršujú. A hovoriť o trvalo udržateľnom hospodárskom raste, ak sa vám zhoršuje vonkajšia i vnútorná rovnováha, to môže skutočne iba diletant, a nie odborník z ekonómie. Veď znakom trvalo udržateľného hospodárskeho rastu je kvalita vonkajšej a vnútornej rovnováhy. To, že sa podarilo udržať stabilný kurz, nás všetkých teší. Ale položte si otázku, ako dlho a za akú cenu sa nám bude dariť tento stabilný kurz držať, ak sa obchodná bilancia bude vyvíjať tak, ako sa vyvíja. Pretože, ako ukazujú aj posledné zmeny v Štatistickom úrade, minuloročná obchodná bilancia dosiahla ten istý rozmer ako predminuloročná, a prakticky po prvýkrát po rektifikácii týchto údajov dôjde k celkovej pasívnej platobnej bilancii, čiže sa nesplní ani ďalší bod vyhlásenia vlády, ktorá si dala za úlohu udržať pozitívny vývoj platobnej bilancie. Vláda sa ďalej zaviazala prijať opatrenia smerujúce k ozdraveniu finančnej pozície hospodárskych subjektov. Mala prijať účinné opatrenia na riešenie pretrvávajúcej platobnej neschopnosti podnikov a finančnej nedisciplinovanosti. Už som to tu niekoľkokrát kritizoval. Žiaľbohu, po návrhu zákona, ktorý bol urobený, keď sa nemýlim, koncom roku 1994, a ktorý vláda stiahla z rokovania a ďalej nepostúpila, prakticky ďalej nebol do parlamentu predložený nijaký komplexný prístup na riešenie týchto problémov. Čiže tento bod programového vyhlásenia vlády považujem skoro za absolútne nesplnený. Stačí povedať iba niekoľko čísel. Platobná neschopnosť podnikov vzrástla na dvojnásobok, finančná nedisciplinovanosť - stačí, ak si pozriete čísla, ktoré neodvádzajú podniky, či už na daniach štátu, alebo do jednotlivých poisťovní. Finančná disciplína počas obdobia tejto vlády sa zhoršila, platobná neschopnosť podnikov počas obdobia tejto vlády sa zdvojnásobila. Nedošlo k žiadnemu ozdraveniu finančnej pozície hospodárskych subjektov. Napriek téze o tom, ako famózna privatizácia prinesie konkrétnych vlastníkov a konkrétnych investorov, podkapitalizácia podnikov naďalej pretrváva. Na trhu je 52,5 % stratových podnikov a ich strata sa v medziobdobí posledných dvoch rokov, naopak, ešte zvýšila. Ďalej v programovom vyhlásení vlády vláda chcela zabezpečiť zdokonalenie daňovej sústavy tak, aby bola jednoznačná, spravodlivá, zrozumiteľná a obmedzovala možnosť vzniku daňových únikov. Tu treba takisto povedať, že napriek niektorým čiastkovým novelizáciám, ktoré môžeme označiť aj pozitívne, výrazný krok k jednoznačnosti, spravodlivosti, zrozumiteľnosti a, nedajbože, ešte aj k výraznému obmedzovaniu vzniku daňových únikov nenastal. Nastalo obmedzenie, pokiaľ ide o daňové úniky, smerom k živnostníkom a malým podnikateľom, ale pokiaľ ide o veľké firmy a stredných podnikateľov, tam sa neurobilo v zákonných normách prakticky nič na to, aby sa naďalej mohli robiť finančné transfery rôzneho modelového charakteru a aby sa prostredníctvom týchto finančných transferov robili daňové úniky. Odborníci odhadujú, že daňové úniky tu predstavujú ročne okolo 20 - 25 mld. Keby sa tieto daňové úniky podarilo znížiť len na polovicu, tak problémy, ktoré sú na príjmovej stránke rozpočtu, by boli v inej rovine. Vláda mala ďalej vytvoriť podmienky na rast kapitálového trhu, sprehľadniť činnosť investičných fondov a investičných spoločností a zdokonaliť zákonný rámec ochrany práv drobných akcionárov, zabezpečiť účinný a efektívny výkon regulačnej funkcie štátu na kapitálovom trhu. Prosím vás pekne, každý, kto sa čo len trochu vyzná v otázkach kapitálového trhu, pri čítaní týchto viet skutočne nevie, či to má čítať vážne, alebo ho má pochytiť záchvat smiechu. To, čo sa udialo na kapitálovom trhu, to, čo sa udialo s investičnými fondmi a spoločnosťami, to je jav, za ktorý plne zodpovedá táto vláda. Prosím vás pekne, investičné fondy a spoločnosti neboli dostatočné regulované. Stalo sa to, že sa pretransformovali na akciové spoločnosti a v dôsledku tohto kroku milióny drobných akcionárov prišli o miliardové hodnoty svojich akcií, a nie v dôsledku toho, že tu bola len kupónová privatizácia. Takisto zákonný rámec ochrany práv drobných investorov, to je moja srdcová záležitosť, predkladal som novely, nebola ochota tohto parlamentu ochraňovať drobných vlastníkov, drobných akcionárov. Toto je vec, ktorú mi žiaden minister ani žiaden poslanec nevyvráti, a ak by sa aj o to pokúsil, budem o ňom neustále hovoriť, že je obyčajný demagóg a nevie sa pozrieť pravde ani trochu do očí. O efektívnom výkone regulačnej funkcie štátu nad kapitálovým trhom - to sa skutočne musím zasmiať, čo sa stalo so spoločnosťou PSIS, ktorá sa zlikvidovala podľa môjho názoru účelovo, aby sa potom mohol urobiť nástup prakticky na likvidáciu druhej vlny kupónovej privatizácie. Bol to vyslovene účelový krok, pretože tie isté problémy, ktoré boli v tejto spoločnosti, boli aj v Harvardských fondoch, a tie, naopak, dostali tú česť, aby zlikvidovali tú druhú spoločnosť a, naopak, aby naďalej koncentrovali majetok, až na koniec sa takisto pretransformovali na akciovú spoločnosť a akcionári aj Harvardských fondov dnes vlastnia bezcenné papieriky. Vláda sľúbila postupne posilniť zodpovednosť miest a obcí a ich príjmovú základňu odstránením prerozdeľovacích procesov medzi štátnym rozpočtom a rozpočtami miest a obcí. V tomto smere vláda neurobila prakticky nič. Ak mi niekto bude tvrdiť, že niečo urobila, tak nech mi ukáže, akým zákonom, akou normou došlo k odstráneniu alebo výraznému posunu v posilnení príjmovej základne obcí a k výraznému posunu v prerozdeľovacích procesoch medzi štátnym rozpočtom a rozpočtami miest a obcí. To bolo viac príštipkárstvo ako razantný krok. Prerozdeľovacie procesy medzi štátnym rozpočtom a rozpočtami miest a obcí si predstavujem v tom, že obce nebudú mať 6 % z verejných financií, ale podobne ako v Nemecku alebo v iných krajinách obce majú 30 % daňovej základne, regionálne vlády majú 40 % základne a spolková vláda v Nemecku má len 30 %. Tu je to tak, že 90 % má centrum a ten zvyšok ide veľkoryso, o tom sa ešte hovorí, že ide veľkoryso na obce. Prosím vás pekne, skutočne v miere demagógie a zavádzania už ma prestaňte aj vy hnevať, pretože som slušný človek, mám fakty a neznášam proste veci, keď fakty a to, čo je v číslach, to, čo je v štatistike, skresľujete. Ďalej sa vláda zaviazala pripraviť funkčnú infraštruktúru na podporu exportu. Žiaľbohu, ako vidíme, export je najväčším problémom. Dynamika exportu posledné dva roky klesá, preto sú problémy v obchodnej bilancii, preto sú problémy a nastávajú veľké problémy v platobnej bilancii, preto nastávajú veľké tlaky na stabilitu slovenskej koruny. Pripravili ste jeden nefunkčný zákon o Eximbanke, ktorá dodnes poriadne nefunguje a nikdy poriadne nebude fungovať. Nepripravili sa vôbec funkčné podporné systémy na rozvoj exportu, a už ak ste chceli takúto infraštruktúru pripraviť, tak takto sa infraštruktúra pripravuje nie na konci volebného obdobia, ale na začiatku volebného obdobia, aby potom subjekty na základe infraštruktúry mohli dosiahnuť aj nejaké úspechy. Prvé dva roky sa nepripravilo skoro nič, potom sa prijali nefunkčné zákony a náš export vyzerá tak, ako vyzerá. Okrem toho, že je pasívna obchodná bilancia, tak tí, ktorí vedia, čo je to terms off trade, čiže efektívnosť dovozu a vývozu, si vo výskumných prácach našich výskumných ústavov môžu prečítať, že efektívnosť medzinárodnej výmeny sa zhoršuje. Takto by som, samozrejme, mohol pokračovať ešte v ďalších detailnejších problémoch, ktoré vláda nesplnila. Celkovo ale chcem nakoniec povedať, do akej miery si vlastne štát môže privlastniť úspechy podnikateľskej sféry a do akej nie. Je to, samozrejme, veľmi ťažké oddeliť, ale môj názor je taký, že úlohou štátu je predovšetkým vytvárať dobré pravidlá a budovať také inštitúcie, aby podnikateľská sféra mohla bezporuchovo fungovať. To znamená, že štát si v tomto smere plní skôr funkciu záhradníka. Môže dobre polievať tú kvetinku alebo zle polievať, podľa toho rastie viac, alebo dosahuje menší rast. Myslím si, že naša podnikateľská sféra dosiahla tento výkon napriek tomu, že tu bola táto vláda. A pripisovať si úspech za hrubý domáci produkt, ktorý až minulý rok dosiahol úroveň roku 1989, samozrejme, treba dodať, že v inej kvalite a, chvalabohu, že v inej kvalite, pripisovať si len tento jeden ukazovateľ by bolo nesprávne. A takisto druhý ukazovateľ, pokiaľ ide o infláciu, treba povedať, že za to sa treba poďakovať Národnej banke Slovenska a vláda svojou rozpočtovou politikou robila všetko pre to, aby to narušila. Ak niekto považuje za úspech, že sa tu postupne urobili deficity od mínus 8 mld. na 46,5 mld. v tomto roku, keď niekto považuje za úspech, že bežné úvery v danom roku od roku 1995 zo 14 % sa zvýšili na 20 % v tomto roku, a ak niekto z ekonómov mi bude tvrdiť, že vláda už nemá dosah na úrokové sadzby, to má pravdu, priamo nemá, ale nepriamo má. Ak mi tu niekto bude tvrdiť, že rozpočtovou politikou sa nedá rozbúrať peňažný trh a nedá sa zväčšiť nerovnováha, ktorá spôsobuje zvýšenie úrokových mier, tak potom nech si nechá vrátiť svoj profesorský titul. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4849 || sorted: SK_term_1.tsv:line=4850-->
            <u xml:id="ParlaMint-SK_1998-07-15-t1m49.u69" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u69.p1">Nech sa páči, pán podpredseda Kozlík.</seg>
            </u>
            <!--orig: SK_term_1.tsv-line4850 || sorted: SK_term_1.tsv:line=4851-->
            <u xml:id="ParlaMint-SK_1998-07-15-t1m49.u70" who="#SergejKozlík.1950" ana="#regular">
               <seg xml:id="ParlaMint-SK_1998-07-15-t1m49.u70.p1">Vážený pán predsedajúci, vážená Národná rada, asi ide o veľa, keď aj poslanec Vilo Vaškovič na záver vystúpil už trochu emotívnejšie. Pán poslanec, rád by som zaujal stanovisko k niekoľkým bodom vášho vystúpenia. Myslím si, pokiaľ ide o konštrukciu programového vyhlásenia vlády, azda je už oneskorená kritika stavby programového vyhlásenia vlády, a vôbec si nemyslím, že by konštrukcia alebo definícia strategických zámerov vlády vyjadrená v programovom vyhlásení bola nejaká nadnesená, alebo nekorektná. Jasne bolo definované, že v horizonte prelomu tisícročia alebo najneskôr roku 2010 sa chceme dostať na úroveň vyspelých západných krajín, čo sa dá dosiahnuť len masívnym ekonomickým rastom za dodržania určitých makroekonomických parametrov, ktoré boli exaktne a číselne vyjadrené v ďalšej časti programového vyhlásenia vlády. To znamená, minimálne 5-percentný rast, ktorý sa pohyboval nad úrovňou 6,5 %, boli tam rozpočtové ohraničenia, inflačné ohraničenia. Tak si myslím, že z hľadiska makroekonomickej konštrukcie programové vyhlásenie vlády bolo zostavené korektne a aj, samozrejme, v týchto rámcoch ho musíme odpočtovať. Budem zvedavý alebo bude dobré, ak ktorákoľvek ďalšia vláda pôjde s takto jasne definovanými parametrami, čo sa týka hospodárskej politiky. Pán poslanec, skôr je v dnešných časoch téma alebo priestor na kritiku volebných programov a môžeme sa zapodievať, kto tu sľubuje 100-percentný rast a chystá volebný podvod na občanoch, a som zvedavý, ako by to eventuálne, keby sa tak stalo, vyjadril vo svojom programovom vyhlásení. Čo sa týka ekonomickej rovnováhy, problémov ekonomickej rovnováhy, tie stále boli, sú a budú najmä v podmienkach tranzitívnych krajín a najmä v podmienkach, keď treba zabezpečovať masívny ekonomický rast, pokiaľ skutočne chceme reálne zabezpečovať približovanie sa našej ekonomickej, ale aj sociálnej úrovne k vyspelým západným krajinám. Existujú na to rôzne matematické, matematicko-ekonomické výpočty a je zrejmé, že 5-percentný rast na približovanie sa je málo, že to musí byť masívnejší rast, ktorý sa skôr blíži k 7 %, ak chceme hovoriť o približovaní sa vyspelým západným krajinám. Myslím si, že v tomto zmysle tempá Slovenskej republiky boli primerané. Pri takomto raste sa určite vyskytujú problémy ekonomickej rovnováhy, či sa týka spotreby, či obchodnej, platobnej bilancie, inflačných tlakov atď., a myslím si, že v priebehu toho obdobia vláda reagovala pomerne promptne a primerane na jednotlivé problémy, samozrejme, nie sama, vždy v komunikácii či s centrálnou bankou, alebo jednotlivými spoločenskými záujmovými neformálnymi profesijnými zoskupeniami. Pán poslanec, hľadal si vzťah, kto môže za to dobré, kto môže za to zlé. Vývoj hospodárstva je, samozrejme, previazaným vývojom, na ktorý vplýva aj vláda, ale dnes už aj výraznou mierou podnikateľské skupiny. Vláda viedla rozhovory, veľmi zložité rozhovory, ktoré, myslím si, že sme dostatočne aj odborne, aj argumentačne podkladali. Čo sa týka najmä vývoja spotreby, nebolo jednoduché presviedčať podnikateľskú sféru najmä z hľadiska vývoja priemerných miezd, potom vývoja s odrazom vo vývoji vnútornej spotreby štátu a vláda musela reagovať aj na dnes toľko kritizované alebo reagovať dnes toľko kritizovaným opatrením trebárs z hľadiska regulácie miezd, ak sme chceli dospieť k určitému ozdraveniu vnútorného ekonomického prostredia. Ale nie je možné povedať - a už to viackrát zdôrazňujem -, že za všetko zlé môže vláda a za všetko dobré môže ktokoľvek iný vrátane opozičných poslancov. Takže vláda nesporne konala a prijímala aj operatívne kroky, aj systémové kroky na to, aby sa vytváralo priaznivé prostredie pre podnikateľov, aby bolo možné živiť masívny ekonomický rast, pretože nie je jednoduché ekonomický rast rozbehnúť, a ešte zložitejšie je makroekonomický rast minimálne v strednodobom horizonte udržať. Ak chceme hľadať hranicu toho dobrého, alebo kto za to dobré môže, nehovorme trebárs o tom zlom, stačí si porovnať situáciu v energetike. Porovnajte si, kde je dnes Jadrová elektráreň Temelín, kde je dnes Jadrová elektráreň Mochovce, a začínali sme svojho času na rovnakej štartovacej čiare. Myslím si, že do značnej miery je to odraz správnych rozhodnutí vlády. Pozrite sa na rozpad stavebníctva v Českej republike a na rozdielnu situáciu na Slovensku. Čo sa týka jednotlivých fragmentov vývoja ekonomiky, pán poslanec, spomínali ste rast straty, nespomenuli ste rast zisku. Trebárs v prvom kvartáli 1998 je rast tvorby zisku, hospodárskeho výsledku oproti roku 1997 na Slovensku o 30 % aj v nefinančných, aj vo finančných organizáciách. Podobne je možné polemizovať o jednotlivých ekonomických údajoch počas obdobia činnosti tejto vlády. Podotýkam, aj rok 1998 je rokom, ktorý sa viaže na činnosť terajšej vlády a mnohé parametre ekonomiky práve v závere roka 1997 a v roku 1998 naznačujú obrat v tendenciách, niektorých negatívnych tendenciách, ktoré sa v dôsledku ekonomickej nerovnováhy prejavili najmä v závere roka 1996 a v prvom polroku 1997. Aj tam musela vláda prijímať rad mnohokrát nepopulárnych opatrení, aby v druhom polroku 1997 zastavila a otočila obrat a navodila priaznivejšie trendy všade, kde ekonomická rovnováha viedla k určitým negatívnym vývojovým tendenciám. Pokiaľ ide o kapitálový trh, áno, situácia na kapitálovom trhu nie je dobrá. Ale on od začiatku bol deformovane rozbehnutý, veľmi zle a bol vlastne zakladaný na báze kupónovej privatizácie, ktorá sama osebe bola zlá. To máte ako so stromom, ktorý od začiatku rastie ako deformovaný v dôsledku nejakých nepriaznivých okolností a už nikdy ho nenarovnáte, jednoducho, musí to priniesť ďalšia vývojová etapa, keď sa objavia skutoční investori, keď sa objavia skutočne zdravé subjekty na trhu a vlastne navodia obrat tým, že život prinesie zdravé subjekty kapitálového trhu. Samotná kupónová privatizácia už v sebe zakladala deformovaný vývoj kapitálového trhu so všetkými dosahmi aj na malých investorov, aj na investičné fondy, spoločnosti. Zásadne nesúhlasím, že by problém PSIS, Sporofondu a ďalších bol nejaký negatívny, účelový zásah vlády do kapitálového trhu. Jednoducho tu boli preukázané manipulácie s finančnými tokmi a mnohé veci sú dnes v ďalšom súdnom pokračovaní, takže v tomto zmysle ministerstvo financií zasahovalo, samozrejme, v prostredí, ktoré bolo poznamenané tým, že kapitálový trh nemá dlhoročnú tradíciu, to znamená, osvojujú si jeho parametre, jeho legislatívu aj súdy, aj orgány štátnej správy, aj subjekty, ktoré na kapitálovom trhu pôsobia. Čo sa týka rozpočtov miest a obcí, nie je možné, pán poslanec, argumentovať tým, že v Nemeckej spolkovej republike je 30-percentný podiel na daňových príjmoch rozpočtov obcí a miest, to treba vždy vidieť v kontexte kompetencií. My sme vo vývoji, keď sa postupne dolaďuje systém územnosprávneho členenia, na programe dňa je postupný presun kompetencií na vyššie, nižšie samosprávne celky, potom, samozrejme, v rámci toho aj na obce a mestá a v rámci týchto presunov kompetencií sa určite budú navyšovať aj podiely obcí a miest na príjmoch či daňových, či iných. Ale jednoznačne počas celého obdobia tejto vlády príjmy obcí a miest vzrástli výrazne rýchlejšie, ale podotýkam, výrazne rýchlejšie než trebárs príjmy a výdavky štátneho rozpočtu. Ak v roku 1997 výdavky štátneho rozpočtu rástli 6 %, plánované rozpočtované výdavky obcí boli rozpočtované na 10 % a v skutočnosti príjmy boli ešte vyššie, pretože sú viazané na príjmy, na dane z príjmov fyzických osôb, ktoré sa každoročne vyvíjajú rýchlejšie, ako sú plánované predpoklady, ako sú predpoklady plánu. Na druhej strane v roku 1998 takisto, ak výdavky štátneho rozpočtu boli 1 % rastu, tak výdavky obcí 6 % a skutočnosť bude zase vyššia, pretože príjmy z daní fyzických osôb sú rýchlejšie, než boli predpoklady štátneho rozpočtu. Nechcem tým povedať, že obce a mestá majú dosť. Dosť nemá ani štátny rozpočet. Aj vláda by si vedela predstaviť rýchlejšiu realizáciu mnohých hospodárskych zámerov podobne ako obce a mestá. Nemyslím si, že tu bol namieste taký citový prejav, pán poslanec, aký si pri vystúpení predviedol. Čo sa týka dynamiky rastu exportu, predsa nie je pravdou, že je tu pokles dynamiky exportu. Ak v roku 1997 export rástol o 6 %, tak v roku 1998 zatiaľ za doterajšie mesiace o 11 %. Na záver len toľko - lebo koncovka vystúpenia pána poslanca bola, kto môže za to dobré, kto môže za to zlé - hospodárska politika je, samozrejme, vecou nás všetkých. Vláda vytvárala 4 roky rastovou politikou, prorastovou politikou veľmi slušné prostredie pre podnikateľskú sféru. Samozrejme, je na podnikateľskej sfére, či tie podmienky využije lepšie, alebo horšie. A za infláciu ste pochválili len Národnú banku. Predsa inflácia nie je len parametrom menovej politiky. Je parametrom aj rozpočtovej politiky, nie je to možné od seba oddeliť. Je všeobecne známe, že najmä voľná menová politika koncom roka 1995 a v roku 1996 navodila určité problémy ekonomickej rovnováhy, že to v žiadnom prípade v roku 1995 nebol štátny rozpočet, ktorý vo fiškálnom vyjadrení skončil v prebytku, a nie je možné motať hrušky s jablkami. Keď sa to hodí spomenúť fiškálny rozpočet, a keď sa to hodí použiť parametre účtovného schodku, ktorý, samozrejme, cez splátky istiny a úrokovej platby zahŕňa aj riešenie deficitov z predchádzajúcich období celkom iných vlád ako vlády, ktorá zodpovedá za toto volebné obdobie. Vážená Národná rada, ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4851 || sorted: SK_term_1.tsv:line=4852-->
            <u xml:id="ParlaMint-SK_1998-07-15-t1m49.u71" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u71.p1">Ďakujem pánu podpredsedovi. S faktickou poznámkou sa hlási pán podpredseda Filkus.</seg>
            </u>
            <!--orig: SK_term_1.tsv-line4852 || sorted: SK_term_1.tsv:line=4853-->
            <u xml:id="ParlaMint-SK_1998-07-15-t1m49.u72" who="#RudolfFilkus.1927" ana="#regular">
               <seg xml:id="ParlaMint-SK_1998-07-15-t1m49.u72.p1">Ďakujem pekne. Chvalabohu, že väčšia časť príspevku poslanca Vaškoviča mala vecný charakter a je o čom diskutovať. Samozrejme, mám iný názor, a preto som sa prihlásil a chcem povedať pár poznámok. Chcem hovoriť k veci, ale predtým mi dovoľte ešte k forme. Pán poslanec Vaškovič mal na začiatku apel, že odpočet vlády je mimoriadne významný dokument, ktorému treba venovať mimoriadnu pozornosť. Demokratická únia tu má troch poslancov, Maďarská koalícia jedného, keby nebolo KDH, tak tu nikto nie je. <kinesic type="applause"><desc>Potlesk.</desc></kinesic> Takže nech si uvedomí významnosť tohto dokumentu aj ako člen svojho poslaneckého klubu. Jeho kolegovia sú takí láskaví, že prišli "až" dvaja. Teraz k veci. Zásadne nesúhlasím s tým, že sa nepodarilo položiť pevné základy ďalšieho rozvoja. Naopak, myslím si, že napriek negatívam, ktoré spomenul poslanec Vaškovič - a s niektorými z nich súhlasím -, si myslím, nie, som o tom presvedčený, že sme dali základy na ďalší rast ekonomiky. Teraz poviem prečo. To, že urýchlenie transformačného procesu sa nepodarilo alebo, že nie sú známky toho, že by sa čosi v transformačnom procese urýchľovalo, to nie je jednoducho pravda. Priemerný reálny rast, to sme už hovorili párkrát, ale v tejto súvislosti to treba povedať, priemerný reálny rast hrubého domáceho produktu bol vyšší ako 6 %, a teraz svetová banka - to čo sme tu už citovali dva razy - považuje za jeden z najlepších výsledkov v regióne a uzdravenie ekonomiky. Za rozhodujúce kroky v procese uzdravovania ekonomiky považuje najmä skutočnosť, že je to zásluhou súkromného sektora, ktorý zvýšil svoj podiel na HDP na 80 %. No tak, vážení, čo už v transformačnom procese je rozhodujúcejšie ako zmena vlastníckych vzťahov? Ďalšie východisko. Samozrejme, spomeniem len niektoré, na mnohé sa už ozval pán podpredseda vlády a naprosto s tým súhlasím. V ďalšom chcem odpovedať na východisko a otázku pána poslanca Vaškoviča ako dlho sa dá udržať stabilný kurz. Vychádzal z toho, samozrejme, aj iní, ktorí sa v tom trošku vyznajú, vychádzajú z toho, že udržanie inflačného procesu, stabilizácia na jednomiestnu hodnotu je vďaka určitým opatreniam a tieto opatrenia - odpovedám poslancovi Vaškovičovi - sú na to, aby naďalej udržali stabilný kurz. Čo mám na mysli? Fixný výmenný kurz, reštriktívnu fiškálnu politiku, zmiernenie rastu miezd. A toto všetko, či sa ti páči, alebo nie, nebolo len zásluhou hlavného menového agenta, ale aj vlády, že k tomu prikročila. Číslo, ktoré poviem, krátenie rozpočtových výdavkov vo vzťahu k HDP z 58 % na 47 % v rokoch 1992 - 1995, tam nemôžeš odškriepiť zásluhu vlády a rozpočtu. To sa nedá. Tu je menová koordinácia a, samozrejme, bude treba, aby i naďalej bola. Môžeme sa o to prieť, ale tu nie je platforma na to, ani nechcem zdržovať čistým fixným výmenným kurzom naďalej či reštriktívnou fiškálnou politikou naďalej, či so zmiernením rastu miezd naďalej, o tom môžeme v ďalšom hovoriť. Samozrejme, na druhej strane si uvedomujem - keď ma budeš počúvať, pán Vaškovič, budem veľmi rád, ja som ťa veľmi pozorne počúval - samozrejme, že stabilita inflačného procesu cez tieto kroky môže viesť k tomu, a viedla do určitého času k vysokej úrokovej miere. Ale teraz, ako vidíš, úroková miera sa znížila a znížila sa nielen zásluhou menového agenta, ale aj zásluhou vlády. Samozrejme, sú tu aj mnohé iné východiská, ktoré si spomenul, s ktorými nemožno súhlasiť ako s východiskami, ktoré by zatarasili ďalší ekonomický rast. Myslím si, že keď si pozrieš aj ďalej správu Svetovej banky, ktorá o tom hovorí, čo by bolo treba ďalej robiť, vychádzajú z toho, že tento rast sa môže udržať vyslovene za určitých podmienok. Eliminovanie nerovnováh, o ktorých vieme, samozrejme, teraz nechcem preceňovať problém vnútornej nerovnováhy alebo vonkajšej nerovnováhy. To je všade. Nakoniec to, že vývoz ide rastom indexu vyše 11 %, dovoz ani nie 2 %, to už tiež čosi hovorí - rast dovozu, rast vývozu, vzájomný vzťah - a hovorí o znižovaní toho nerovnovážneho stavu, najmä bežného účtu platobnej bilancie, to, čo obaja dobre poznáme, nechcem to rozširovať. No, samozrejme, za ďalších podmienok dokončenia štrukturálnych reforiem. Nikto od toho neuskakuje ani nikto nehovorí, že sme v štrukturálnych reformách, či už si zoberieš podnikateľskú sféru, alebo finančnú sféru, urobili bohvieaké kroky. To nie, ale robia sa paralelne. <vocal type="noise"><desc>Hlas z pléna.</desc></vocal> Prosím? Čo si čítal? To nie sú skriptá, pán Mikloško, to sú skúsenosti z existujúcich podmienok a aplikované na východiská Vaškoviča, ktorý sa tiež v ekonómii vyzná na rozdiel od teba. No, čiže napriek týmto negatívnym tendenciám, o ktorých vieme, podľa môjho presvedčenia na základe niektorých argumentov, nehovoril som o všetkých, sú dané základy na ďalší rast ekonomiky. Ďakujem.</seg>
            </u>
            <!--orig: SK_term_1.tsv-line4853 || sorted: SK_term_1.tsv:line=4854-->
            <u xml:id="ParlaMint-SK_1998-07-15-t1m49.u73" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u73.p1">Ďakujem. Pán poslanec Baránik.</seg>
            </u>
            <!--orig: SK_term_1.tsv-line4854 || sorted: SK_term_1.tsv:line=4855-->
            <u xml:id="ParlaMint-SK_1998-07-15-t1m49.u74" who="#MichalBaránik.1928" ana="#regular">
               <seg xml:id="ParlaMint-SK_1998-07-15-t1m49.u74.p1">Ďakujem pekne. Nepokladať rast ekonomiky, ktorý prebieha približne rovnomerne v priemere na viac ako 6-percentnej úrovni, za základ na budovanie prosperujúcej ekonomiky, sa mi zdá trošku podivné, pretože ak niekto vie niečo z histórie ekonómie a vie, ako rýchlo prebiehajú ekonomické cykly, držať stabilný rozvoj 5 rokov je skutočne úctyhodný výkon, to musí skutočne každý, kto trošku ovláda históriu svetovej a našej ekonomiky, kvitovať. Pán poslanec Vaškovič, presne som reagoval na výrok pána poslanca Langoša, ktorý hovoril, že vláda narušila trhové prostredie vysokými úrokmi. Keďže vláda neurčuje úroky a rozpočtová politika má vplyv na úrokové miery, to je samozrejmé, to vie každý študent druhého ročníka ekonomickej univerzity, takže o tom nemusíte pochybovať, ale reagoval som presne na tento výrok, na nič iné som nereagoval. Udržanie stabilného kurzu meny. Pochválil nás zástupca Európskej banky pre rozvoj, keď tvrdil, že zo všetkých transformujúcich sa krajín, ktoré majú voľne plávajúci kurz meny, jedine Slovenskej republike sa podarilo udržať stabilný kurz v rámci rozpätia, ktoré určila Národná banka. Tak si myslím, ak povie zástupca Európskej banky pre rozvoj, že to treba kvitovať. My, samozrejme, o tom vieme a vždy sme sa prihovárali za to, keď sa hodnotil menový vývoj, ktorý predkladala Národná banka. Informácia o tom, že sú u nás 20 až 25-miliardové daňové úniky, neviem, odkiaľ máte túto informáciu, ale...</seg>
            </u>
            <kinesic type="ringing">
               <desc>Zaznel zvuk časomiery.</desc>
            </kinesic>
            <!--orig: SK_term_1.tsv-line4855 || sorted: SK_term_1.tsv:line=4856-->
            <u xml:id="ParlaMint-SK_1998-07-15-t1m49.u75" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u75.p1">Ďakujem. Pán podpredseda Húska, nech sa páči.</seg>
            </u>
            <!--orig: SK_term_1.tsv-line4856 || sorted: SK_term_1.tsv:line=4857-->
            <u xml:id="ParlaMint-SK_1998-07-15-t1m49.u76" who="#AugustínMariánHúska.1929" ana="#regular">
               <seg xml:id="ParlaMint-SK_1998-07-15-t1m49.u76.p1">Ďakujem, pán predsedajúci. Chcel by som reagovať na niektoré výroky a stanoviská pána poslanca Vaškoviča. Predovšetkým, naozaj sa každý z nás trocha inak vyrovnáva s realitou, ale spôsob by mal mať svoju mieru. Priatelia, naozaj nie je možné ďalej rozširovať, že problém nebol v kupónke, ale v riešení s investičnými fondmi. Investičné fondy by nikdy neboli dosiahli také parametre, aké dosiahli, keby nebolo kupónky. Veď vieme, že je to okolo 70 mld. u nás, vyše 200 mld. bolo v Českej republike a z toho podľa stanoviska českých odborníkov od 50 do 60 % prebehlo vytunelovaním práve pomocou investičných fondov a, samozrejme, hlavný dôvod je práve v kupónke, ktorá naozaj mala svoju základnú deformáciu práve v tom, že sa síce navonok predstavovala ako zapojenie, participatívne zapojenie obyvateľstva, ale v podstate vytvorila priestor na nehanebnú finančnú špekuláciu. Ďalej k ďalšej záležitosti. Naozaj nie je fér hovoriť, že výsledok dynamiky Slovenska je napriek vláde. Keď poviete, že v trhovo sa orientujúcej ekonomike má výrazný podiel aj súkromný sektor pri samopohybe a pri sebastimulácii, tak to je celkom prirodzené, len treba pritom brať ohľad, že u nás je to ešte len v podstate tvoriaca sa ekonomika privátneho sektora. Ale vylúčiť vládu alebo dokonca ju tak diskvalifikovať, že povieme, že napriek nej sa dosahoval výsledok, je jednoducho, pán poslanec, nie férové. Tu ste celkom určite neprekročili svoj tieň. A ešte jednu záležitosť. Nezabúdajme, že aj to, čo použila vláda nie ako vlastný zázrak, napríklad orientáciu na využitie tzv. akceleračného faktora rozvojom infrasiete, to je naozaj záležitosť, ktorú poznáme z klasických ekonomík aj Západu, ale fakt je, že sa to Mečiarova vláda odhodlala použiť dôrazne napriek tomu, že to neprináša okamžité efekty, že to prináša až dlhodobé efekty. To je práve veľká zásluha vlády. Zriedkaktorá vláda má také pevné kolená, že by sa odhodlala orientovať masy ešte zatiaľ málo dostatočných prostriedkov na dlhodobé ciele. Táto vláda to urobila, to je v jej prospech a zároveň je to v prospech budúceho obyvateľstva, ktoré ocení o 10 - 20 rokov výsledok rozvoja infrasiete, rozvoja energetickej základne. Ďakujem.</seg>
            </u>
            <!--orig: SK_term_1.tsv-line4857 || sorted: SK_term_1.tsv:line=4858-->
            <u xml:id="ParlaMint-SK_1998-07-15-t1m49.u77" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u77.p1">Ďakujem. Pán poslanec Glinský.</seg>
            </u>
            <!--orig: SK_term_1.tsv-line4858 || sorted: SK_term_1.tsv:line=4859-->
            <u xml:id="ParlaMint-SK_1998-07-15-t1m49.u78" who="#JozefGlinský.1953" ana="#regular">
               <seg xml:id="ParlaMint-SK_1998-07-15-t1m49.u78.p1">Ďakujem. Odporúčal by som pánu poslancovi, aby si dobre prečítal analytickú správu Svetovej banky o Slovensku. Pán poslanec tvrdí, že iba diletant, neodborník z ekonómie môže hovoriť o možnosti udržať ekonomický rast na Slovensku. Títo "diletanti", analytici Svetovej banky tvrdia, že slovenská ekonomika sa uzdravila a dokáže si udržať rast. Pravda, poukazujú najmä na vývoj v ukazovateli hrubých fixných investícií atď., ale je to komplexná analýza. Takých analytikov je viac. Pravda, je veľa demagógov, veľa ekonomických a politických diletantov na Slovensku, ktorí permanentne doma i v zahraničí útočia na dobré meno, na rating, na hodnotu koruny tým, že pestujú devalvačné očakávanie atď. Keby takto permanentne agresívne neúčinkovali, určite by aj výkon slovenskej ekonomiky bol väčší. A má na to položené pevné základy, o čom hovorí nielen analytická správa Svetovej banky. Keď pán poslanec hovorí o tom, že hospodársky rast sa dosiahol napriek vláde, chcem pripomenúť, čo hovorili pred niekoľkými rokmi, keď dávali za príklad český model. Vtedy ste, mnohí kritici vládnej politiky, tvrdili, že koncepcia slovenskej vlády prispeje k zničeniu ekonomiky, a dávali ste za príklad českú koncepciu. Pripomínam to a myslím si, že je veľmi potrebné testovať elementárnu pamäť.</seg>
            </u>
            <kinesic type="ringing">
               <desc>Zaznel zvuk časomiery.</desc>
            </kinesic>
            <!--orig: SK_term_1.tsv-line4859 || sorted: SK_term_1.tsv:line=4860-->
            <u xml:id="ParlaMint-SK_1998-07-15-t1m49.u79" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u79.p1">Ďakujem. Pán Miklušičák, nech sa páči.</seg>
            </u>
            <!--orig: SK_term_1.tsv-line4860 || sorted: SK_term_1.tsv:line=4861-->
            <u xml:id="ParlaMint-SK_1998-07-15-t1m49.u80" who="#JozefMiklušičák.1955" ana="#regular">
               <seg xml:id="ParlaMint-SK_1998-07-15-t1m49.u80.p1">Ďakujem, pán podpredseda. Chcel by som zareagovať na pána podpredsedu vlády a poďakovať sa mu za to, že potvrdil, že obce a mestá majú tak málo financií. Poďakovať sa mu za to, že potvrdil, že táto vláda nepresunula žiadne ďalšie kompetencie a sľubov v tomto štáte zaznelo tak veľa, že mi to pripomína časy mojej mladosti za socializmu, keď nám komunisti kdečo sľubovali, čo všetko ešte urobia. Ďakujem, pán podpredseda.</seg>
            </u>
            <!--orig: SK_term_1.tsv-line4861 || sorted: SK_term_1.tsv:line=4862-->
            <u xml:id="ParlaMint-SK_1998-07-15-t1m49.u81" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u81.p1">No, tak spravili dosť. Zas tak nehovorte. Len vy ste nič nespravili. Nech sa páči, pán Kováč.</seg>
            </u>
            <!--orig: SK_term_1.tsv-line4862 || sorted: SK_term_1.tsv:line=4863-->
            <u xml:id="ParlaMint-SK_1998-07-15-t1m49.u82" who="#RomanKováč.1940" ana="#regular">
               <seg xml:id="ParlaMint-SK_1998-07-15-t1m49.u82.p1">Vážený pán predsedajúci, kolegyne, kolegovia, počuli sme oslavné ódy na to, aká dobrá je slovenská ekonomika a ako ju zle hodnotí opozícia. Ak mi dovolíte, prečítam hodnotenie vlády Slovenskej republiky, ktorá hovorí o slovenskej ekonomike v správe pre Asociačnú radu Európskej únie. Táto správa je z roku 1997 a bola vydaná preto, aby bolo predložené ďalšie päťročné obdobie a bola predložená preto, aby sa Slovensko považovalo za oblasť, v ktorej je mimoriadne nízka životná úroveň. Správa hodnotí slovenskú ekonomiku takto, podotýkam, to nie je hodnotenie opozície, ale vlády Slovenskej republiky, citujem: "Štrukturálne zmeny neprebehli na úrovni, ktorá by zabezpečovala dlhodobo udržateľný rast hospodárstva, výraznejšie priblíženie sa vyspelým trhovým ekonomikám. Aj v ďalších úsekoch hospodárstva pretrvávajú procesy, v ktorých sa nedarí dosiahnuť výrazné zlepšenie. Ide o pretrvávajúcu vysokú platobnú neschopnosť, pretrvávajúcu vysokú nezamestnanosť, zhoršenie operácií na bežnom účte platobnej bilancie v dôsledku deficitu obchodnej bilancie." Pýtam sa: Klamala vláda Európsku úniu alebo nás klame teraz pri svojom programovom vyhlásení? Páni podpredsedovia Národnej rady, mohli by ste sa vysloviť, kedy vláda klamala, keď ste tak výrazne obaja obhajovali, aké máme dobré základy, aké dobré východiská a my sa žiadame zaradiť medzi krajiny s mimoriadne nízkou životnou úrovňou. Ďakujem.</seg>
            </u>
            <!--orig: SK_term_1.tsv-line4863 || sorted: SK_term_1.tsv:line=4864-->
            <u xml:id="ParlaMint-SK_1998-07-15-t1m49.u83" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u83.p1">Pán Weiss.</seg>
            </u>
            <!--orig: SK_term_1.tsv-line4864 || sorted: SK_term_1.tsv:line=4865-->
            <u xml:id="ParlaMint-SK_1998-07-15-t1m49.u84" who="#PeterWeiss.1952" ana="#regular">
               <seg xml:id="ParlaMint-SK_1998-07-15-t1m49.u84.p1">Myslím si, že pán poslanec Vaškovič by mal namiesto polemiky s pánom Húskom oceniť, že pán Húska povedal takú hlbokú sebakritiku svojho vlastného výmyslu a jeho dlhodobých hospodárskych dôsledkov, pretože na nedávnom zasadnutí Národnej rady v diskusii priznal, že sa spolupodieľal s pánom Klausom a jeho odborníkmi na príprave kupónovej privatizácie. Pýtam sa preto, prečo si táto vláda dala do programového vyhlásenia, že bez meškania zavedie kupónku, keď po 6 mesiacoch kupónovú privatizáciu zrušila. Bola to strategická neujasnenosť koncepcie vládneho programu alebo to bol nátlak privatizačnej loby po šiestich mesiacoch vládnutia?</seg>
            </u>
            <!--orig: SK_term_1.tsv-line4865 || sorted: SK_term_1.tsv:line=4866-->
            <u xml:id="ParlaMint-SK_1998-07-15-t1m49.u85" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u85.p1">Ďakujem. Pán Mikloško, nech sa páči.</seg>
            </u>
            <!--orig: SK_term_1.tsv-line4866 || sorted: SK_term_1.tsv:line=4867-->
            <u xml:id="ParlaMint-SK_1998-07-15-t1m49.u86" who="#FrantišekMikloško.1947" ana="#regular">
               <seg xml:id="ParlaMint-SK_1998-07-15-t1m49.u86.p1">Tiež by som rád pripomenul pánu podpredsedovi Húskovi, že si veľmi dobre pamätám, ako ste nás vo VPN vy, pán podpredseda, uvádzali do kupónovej privatizácie. Vtedy ste dokonca ešte zavádzali pojem nejakej talónovej privatizácie. A zároveň by som chcel povedať, že vy ste boli ten, kto bol pri zrode veľkej privatizácie za slovenskú vládu. Nikdy ste sa k tomu nijako legitímne nevyjadrili. Takže ak ste zmenili svoj názor, prosím, veď mýliť sa je ľudské, ale zase nehovorte, nezatajujte veci, ktoré sú pravdou. Veď sme ich svedkami.</seg>
            </u>
            <!--orig: SK_term_1.tsv-line4867 || sorted: SK_term_1.tsv:line=4868-->
            <u xml:id="ParlaMint-SK_1998-07-15-t1m49.u87" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u87.p1">Ďakujem. Pán Mikloško, pekní vtáci ste boli vo VPN. <vocal type="laughter"><desc>Smiech.</desc></vocal> Nech sa páči, pán Húska.</seg>
            </u>
            <!--orig: SK_term_1.tsv-line4868 || sorted: SK_term_1.tsv:line=4869-->
            <u xml:id="ParlaMint-SK_1998-07-15-t1m49.u88" who="#AugustínMariánHúska.1929" ana="#regular">
               <seg xml:id="ParlaMint-SK_1998-07-15-t1m49.u88.p1">Ďakujem. Pretože takto položil otázku aj pán poslanec Kováč, treba naozaj férovo odpovedať. Priatelia, čo sa tu teraz deje, je skutočne jedna veľká bezočivosť - prisudzovať napríklad koncepciu kupónovej privatizácie ľuďom, ktorí boli práve preto z vlády vylúčení, že odmietali túto cestu kupónky, ktorá by bola orientovala priebeh na používanie takýchto praktík rozdeľovania. Naopak, trvali sme na tom, že pri kupónovej privatizácii súhlasíme výhradne - a dovolím si to povedať aj veľmi zábudlivému, i keď sa veľmi naparujúcemu pánu Weissovi, ktorý veľmi dobre vie, že sme sa postavili proti tomu, aby sa na kupónke zúčastňoval aj zahraničný kapitál. Proti tomu sme sa postavili. So slabšou pamäťou pracuje aj pán poslanec Mikloško, pretože o talónovej privatizácii ako námete na možnú modifikáciu kupónovej privatizácie sme hovorili o tri roky neskôr, teda celkom v iných reláciách. Chápem, že sa pohybuješ, povedal by som, relatívne voľne v ekonomickom poli, ale chcem ťa ubezpečiť, že práve preto sme veľmi tvrdo oponovali kupónovej privatizácii, lebo pražské centrum odmietalo dať zákonné opatrenia, aby sa zahraničný kapitál nemohol zúčastňovať na kupónových transakciách. To bola podmienka, lebo sme vedeli, že nakoniec sa cudzina jednoducho zmocní týchto zdrojov. A znovu opakujem, vyše 70 miliárd na Slovensku, vyše 200 miliárd v Čechách, z nich veľká časť aj podľa českého odborného posudku, skoro 60 %, uletela práve tunelovaním pomocou fondov.</seg>
            </u>
            <!--orig: SK_term_1.tsv-line4869 || sorted: SK_term_1.tsv:line=4870-->
            <u xml:id="ParlaMint-SK_1998-07-15-t1m49.u89" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u89.p1">Ďakujem. Pán Národa, nech sa páči.</seg>
            </u>
            <!--orig: SK_term_1.tsv-line4870 || sorted: SK_term_1.tsv:line=4871-->
            <u xml:id="ParlaMint-SK_1998-07-15-t1m49.u90" who="#AntonNároda.1955" ana="#regular">
               <seg xml:id="ParlaMint-SK_1998-07-15-t1m49.u90.p1">Ďakujem za slovo, pán predsedajúci. Chcel by som len toľko povedať, že je zbytočné vzájomné presviedčanie sa po vystúpeniach poslancov, ktorí vystúpili v rozprave a navzájom sa presviedčať, dokazovať - koalícia, opozícia. Nakoniec je úlohou opozície kriticky hodnotiť toto obdobie a vôbec sa ani nečudujem, veď je to ich úloha. Je pravda, že niektoré hodnotenia sú trošku nadnesené, ale nakoniec je to tak. Blížia sa voľby, hádam, nechceme, aby chválili to obdobie. Čudujem sa aj nám, kolegom, že tu vôbec reagujeme a navzájom si dokazujeme tak alebo onak. Keby nás tu bolo viac, dám návrh na ukončenie rozpravy. Je to celkom zbytočné.</seg>
            </u>
            <!--orig: SK_term_1.tsv-line4871 || sorted: SK_term_1.tsv:line=4872-->
            <u xml:id="ParlaMint-SK_1998-07-15-t1m49.u91" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u91.p1">Áno, je to tak, pán poslanec. Pán Šimko, nech sa páči.</seg>
            </u>
            <!--orig: SK_term_1.tsv-line4872 || sorted: SK_term_1.tsv:line=4873-->
            <u xml:id="ParlaMint-SK_1998-07-15-t1m49.u92" who="#IvanŠimko.1955" ana="#regular">
               <seg xml:id="ParlaMint-SK_1998-07-15-t1m49.u92.p1">Skončiť rozpravu, samozrejme, je možné až po vystúpení písomne prihlásených rečníkov, tých je ešte požehnane, takže o tom sa teraz nedá rozhodnúť. Chcem len povedať, pán podpredseda Húska, ak ste už vedeli, aké nevýhody má kupónová privatizácia v roku 1991, je zaujímavé, že ste s kritikou tohto typu privatizácie nevystúpili v roku 1994, keď si táto vláda do svojho vládneho programu dala kupónovú privatizáciu. <vocal type="noise"><desc>Hlasy z pléna.</desc></vocal> Ale nevystúpili ste proti programovému vyhláseniu tejto vlády a okrem toho ste hlasovali zaň a v programovom vyhlásení tejto vlády bolo dokončenie kupónovej privatizácie.</seg>
            </u>
            <!--orig: SK_term_1.tsv-line4873 || sorted: SK_term_1.tsv:line=4874-->
            <u xml:id="ParlaMint-SK_1998-07-15-t1m49.u93" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u93.p1">Ďakujem. Poslanecký klub HZDS má sedenie, hneď teraz. <vocal type="noise"><desc>Hlasy a šum v miestnosti.</desc></vocal> Čo má Hrušovský? Nech sa páči.</seg>
            </u>
            <!--orig: SK_term_1.tsv-line4874 || sorted: SK_term_1.tsv:line=4875-->
            <u xml:id="ParlaMint-SK_1998-07-15-t1m49.u94" who="#PavolHrušovský.1952" ana="#regular">
               <seg xml:id="ParlaMint-SK_1998-07-15-t1m49.u94.p1">Pán podpredseda Húska, veľmi dobre sa pamätám, keď sa vo Federálnom zhromaždení v ústavnoprávnom výbore prerokúval zákon o veľkej privatizácii, vy ste vtedy boli ministrom privatizácie v slovenskej vláde. Slovenskú vládu ste zastupovali na rokovaní vo výboroch a my sme vás žiadali, aby ste, ak sú nejaké kritické pripomienky, pretože vy ste nemohli dávať pozmeňujúce návrhy, a nejaké výhrady voči tejto koncepcii takéhoto druhu privatizácie...</seg>
            </u>
            <!--orig: SK_term_1.tsv-line4875 || sorted: SK_term_1.tsv:line=4876-->
            <u xml:id="ParlaMint-SK_1998-07-15-t1m49.u95" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u95.p1">Na Húsku nemôžeš reagovať.</seg>
            </u>
            <!--orig: SK_term_1.tsv-line4876 || sorted: SK_term_1.tsv:line=4877-->
            <u xml:id="ParlaMint-SK_1998-07-15-t1m49.u96" who="#PavolHrušovský.1952" ana="#regular">
               <seg xml:id="ParlaMint-SK_1998-07-15-t1m49.u96.p1">Nechajte ma dohovoriť.</seg>
            </u>
            <!--orig: SK_term_1.tsv-line4877 || sorted: SK_term_1.tsv:line=4878-->
            <u xml:id="ParlaMint-SK_1998-07-15-t1m49.u97" who="#PavolHrušovský.1952" ana="#regular">
               <seg xml:id="ParlaMint-SK_1998-07-15-t1m49.u97.p1">... nevzniesli ste ani jednu výhradu voči takémuto druhu privatizácie.</seg>
            </u>
            <!--orig: SK_term_1.tsv-line4878 || sorted: SK_term_1.tsv:line=4879-->
            <u xml:id="ParlaMint-SK_1998-07-15-t1m49.u98" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u98.p1">Na pána Húsku nemôžeš reagovať. Vážení, obedňajšia prestávka do 14.00 hodiny. Nech sa páči, ešte pán Hofbauer.</seg>
            </u>
            <!--orig: SK_term_1.tsv-line4879 || sorted: SK_term_1.tsv:line=4880-->
            <u xml:id="ParlaMint-SK_1998-07-15-t1m49.u99" who="#RomanHofbauer.1940" ana="#regular">
               <seg xml:id="ParlaMint-SK_1998-07-15-t1m49.u99.p1">Na osvieženie pamäti odporúčam tým, ktorí ju majú krátku, preštudovať si knihu federálneho ministra Ježka o budovaní kapitalizmu v Čechách. Tam sa dozviete veci, ktoré tu tárajú poslanci KDH.</seg>
            </u>
            <note type="comment">Po prestávke.</note>
            <!--orig: SK_term_1.tsv-line4880 || sorted: SK_term_1.tsv:line=4881-->
            <u xml:id="ParlaMint-SK_1998-07-15-t1m49.u100" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u100.p1">Prosím pánov poslancov a pani poslankyne do rokovacej sály, budeme pokračovať. Prosím pánov poslancov, aby zaujali miesta v rokovacej sále. Nech sa páči, pán Brocka.</seg>
            </u>
            <!--orig: SK_term_1.tsv-line4881 || sorted: SK_term_1.tsv:line=4882-->
            <u xml:id="ParlaMint-SK_1998-07-15-t1m49.u101" who="#JúliusBrocka.1957" ana="#regular">
               <seg xml:id="ParlaMint-SK_1998-07-15-t1m49.u101.p1">Vážený pán podpredseda Národnej rady, neprítomná vláda, vážení kolegovia, dámy a páni, najprv krátka poznámka na adresu pani kolegyne Sudekovej. Viete, ono to nie je to isté, keď teraz nie sú v sále prítomní členovia vlády, ak na začiatku tohto bodu tu nebola časť poslaneckej snemovne. My sme totiž materiál dostali v predstihu a verím, že ste si ho aj vy prečítali. Náš odchod alebo neprítomnosť zo sály bol skôr vyjadrením nesúhlasu s formou predčítavania programového vyhlásenia ako v materskej škôlke, pani kolegyňa. Zo strany členov vlády je to, naopak, nezáujem o postoj opozičných poslancov alebo stanovisko opozičných poslancov k predloženému odpočtu programového vyhlásenia vlády. Vládna koalícia hodnotí svoje štvorročné účinkovanie ako veľmi úspešné. Presviedča občanov o vynikajúcich ukazovateľoch tak, že mnohí občania pochybujú o pravdivosti vlastnej skúsenosti, ktorá je často horšia, ako o nej často vypovedajú vládne štatistiky. Pozrime sa bližšie na programové vyhlásenie vlády a jej záväzky v sociálnej oblasti a porovnajme ich so skutočnosťou. Citujem z programového vyhlásenia vlády: "Vláda sa zaväzuje, že v priebehu roku 1995 pripraví transformáciu súčasného systému sociálneho zabezpečenia do systémov sociálneho poistenia, štátnej sociálnej podpory a sociálnej pomoci spolu s finančnými, organizačnými a inštitucionálnymi opatreniami tak, aby nové piliere sociálnej architektúry boli účinné od roku 1996." Ako to bolo s tými piliermi sociálnej transformácie? Zákon o sociálnej pomoci vláda predložila do Národnej rady na konci volebného obdobia, teda v apríli tohto roka v skrátenom legislatívnom konaní bez prerokovania so sociálnymi partnermi v Rade hospodárskej a sociálnej dohody, bez akceptovania pripomienok a možnosti vyjadriť sa k nemu napríklad aj Grémiom tretieho sektora. Hoci zákon nadobudol účinnosť 1. 7. tohto roka, rozhodujúca časť ustanovení a "atraktívnych paragrafov" - ako napríklad sociálne služby a peňažné príspevky na kompenzáciu, poskytovanie sociálnej pomoci neštátnym subjektom - bude platiť až od 1. januára budúceho roka, čiže po voľbách. Ďalší zákon o štátnej sociálnej podpore vláda doteraz nepredložila. Podľa programového vyhlásenia vlády mal byť účinný od roku 1996. Vláda si dala parlamentom odobriť posunutie termínu účinnosti pri schválení koncepcie transformácie sociálnej sféry v jej časovom harmonograme od 1. 7. tohto roka, ale keďže nie je finančne zabezpečený rovnako ako predchádzajúci zákon, stihne ho podobný osud - po voľbách. Tretí najdôležitejší zákon o sociálnom poistení, ktorého obsahom je dôchodkové, nemocenské a úrazové poistenie, už nebude predmetom rokovania súčasného parlamentu vôbec. Nebol aktuálny ani odsunutý termín 1. január tohto roka a z odpočtu programového vyhlásenia ste sa mohli dozvedieť, že táto vláda ho navrhuje až od 1. januára roku 2000, mohol by byť potom účinný, ak ho prerokuje parlament po predložení vládou. Vláda zdedila relatívne veľmi priaznivú situáciu v Sociálnej poisťovni. Je to verejnoprávna inštitúcia oddelená od štátneho rozpočtu, čím sa vláda často chváli. Priaznivá finančná situácia v Sociálnej poisťovni bola jedným z predpokladov predloženia uvedeného zákona. Túto výhodu však vláda nevyužila, naopak, situáciu v Sociálnej poisťovni zneužila a svojou rozpočtovou a hospodárskou politikou priviedla i túto dobre fungujúcu inštitúciu do veľkých ťažkostí permanentným znižovaním príspevku štátu do systému dôchodkového zabezpečenia z 5,7 mld. v roku 1994 na rekordne nízkych 0,6 mld. v roku 1997. Ďalej rastúci počet neplatičov poistného. Dnes má táto inštitúcia pohľadávky vo výške takmer 25 mld. korún. A v neposlednom rade vplýva na jej situáciu aj vysoká miera nezamestnanosti. Výsledkom toho je aj zvyšovanie dôchodkov v tomto roku. Napriek vyššiemu rastu miezd o takmer 13 % sa tieto upravili iba o 8 %, nie však z vybraného poistného, ale vyčerpaním rezervy z predchádzajúcich rokov. Ak sa nič nezmení, v roku 1999, na budúci rok, nebude mať Sociálna poisťovňa z čoho valorizovať dôchodky. Je to politika - po nás potopa. To ste nemali v programovom vyhlásení vlády. V tomto kontexte vyznieva aj legislatívna činnosť ministerstva práce, sociálnych vecí a rodiny akoby pre iné, lepšie pomery, pre inú ekonomickú realitu. Vláda si neplní svoje programové vyhlásenie a odsúvaním účinnosti termínov zákonov, prenášaním zodpovednosti za ich financovanie do neskoršieho obdobia, do obdobia po voľbách, vystavuje účet niekomu inému ako sebe. Vláda sa vo svojom programovom vyhlásení rovnako zaviazala, že bude garantovať občanom dosiahnuté nároky v dôchodkovom zabezpečení a okrem iného vyrovnávať ich životnú úroveň s ostatnými skupinami občanov. Ako sa jej to darilo, o tom sčasti vypovedá situácia v Sociálnej poisťovni, ale najmä ustavične klesajúci podiel priemerného dôchodku voči priemernej mzde. Uvediem porovnanie priemerných starobných dôchodkov s priemernou mzdou podľa údajov ministerstva práce, sociálnych vecí a rodiny za posledné štyri roky pôsobenia súčasnej vládnej koalície. Ak to bolo v roku 1994 46,8 %, v roku 1995 to bolo 46,1 %, v roku 1996 45,7 %, minulý rok 44,4 % a v tomto roku i po predpokladanej, resp. schválenej valorizácii 42,9 %. Ďalšia ambícia vlády z programového vyhlásenia bola znížiť nezamestnanosť pod 10 %. S určitosťou možno dnes už povedať, že ani tento sľub sa jej nepodarilo splniť. Aktuálna miera nezamestnanosti nie je 12 %, ako zaokrúhľoval pán premiér pred troma dňami, ale 12,9 % je oficiálny údaj, čo predstavuje viac ako 350 tisíc ľudí bez práce. Ale chcem vám pripomenúť, že tento údaj vám vyšiel podľa zmenenej metodiky od decembra minulého roku. Ak by ste vykazovali nezamestnanosť tak ako minulý rok, ako predminulý rok, tak by nebola 12,9 %, ale bola by 14 %. K tomuto môžete smelo prirátať tých, ktorí sú bez zamestnania vyradení z úradov práce pre nespoluprácu a je ich takisto počet, ktorý je vyšší ako 40 tisíc, čo predstavuje takisto skoro 2 % z miery nezamestanosti. A nehovoriac už o tom, že za pôsobenia súčasnej vládnej koalície vzrástol počet tých, ktorí zo Slovenska odchádzajú za prácou do Čiech takmer dvojnásobne. Dnes takto pracuje v Čechách viac ako 70 tisíc občanov zo Slovenska, tých ľudí, pre ktorých nevytvorila vláda podmienky, aby mohli nájsť zamestnanie doma. Možno ešte za zmienku stojí povedať, že z toho množstva nezamestnaných je stále takmer polovica tých, ktorí sú bez práce dlhšie ako rok. Takmer tretina ľudí bez práce sú mladí ľudia do 25 rokov. Ekonomické straty z nevyužitia potenciálu tejto pracovnej sily sú obrovské a rovnako vážne sú i dôsledky na kvalitu medziľudských vzťahov, rodinného života a tiež rast kriminality. Regionálny rozmer nezamestnanosti sa prehlbuje aj vďaka nízkej mobility pracovnej sily, čo je ovplyvnené najmä veľmi nepriaznivou bytovou situáciou. Takmer v polovici okresov Slovenska je miera nezamestnanosti, aj podľa vašej metodiky, vyššia ako 15 %. Vláda síce v novom zákone o zamestnanosti zlúčením úradov práce, Správy služieb zamestnanosti a Fondu zamestnanosti vytvorila verejnoprávny Národný úrad práce, ale nehospodárnym kopírovaním nového územnosprávneho členenia pohltil takmer 17 % jeho zdrojov z poistného od zamestnancov a zamestnávateľov v správnom fonde, čo je takmer 2 miliardy korún. O to menej peňazí bolo na tvorbu nových pracovných miest. Dnes je situácia taká, že aj napriek zníženiu tvorby správneho fondu na tento rok úrady práce nemajú zdroje na tvorbu nových pracovných miest v rámci aktívnej politiky trhu práce a v podstate vykrývajú iba záväzky z minulého roka. Súčasná vláda založila riziká ďalšieho rastu nezamestnanosti najmä svojou rozpočtovou, daňovou, hospodárskou a najmä privatizačnou politikou, čo v konečnom dôsledku vážne ohrozuje bilanciu verejných rozpočtov a chod štátu. Dámy a páni, nezamestnanosť sa znižuje celkom inak, ako ste to robili vy. Nové pracovné príležitosti vzniknú na Slovensku prehĺbením demokracie, väčšou orientáciou na Európsku úniu, a nie cestou do medzinárodnej izolácie. Zahraničné investície sú veľmi citlivé na vnútorné nedemokratické pomery. Ďalej pracovné príležitosti vznikajú aj prostredníctvom razantnej bytovej výstavby, ale nielen bytov pre ministrov či ľudí z Fondu národného majetku, ale najmä bytov pre mladé rodiny. Takto možno znižovať nezamestnanosť. Jedno vytvorené pracovné miesto v stavebníctve znamená tri nové pracovné miesta v iných odvetviach. A tam sú pracovné miesta aj pre dlhodobo nezamestnaných, aj tých, ktorí majú nízke vzdelanie a tvoria najväčšiu klientelu úradov práce. Na Slovensku treba znižovať dane, lebo dnešné vysoké daňové zaťaženie pôsobí proti vytváraniu nových pracovných miest. Veď len jedno percento zníženia poistného na strane zamestnávateľov predstavuje úsporu, za ktorú sú schopné úrady práce vytvoriť 25 tis. nových pracovných miest. Ďalej investíciou do vzdelania na každej úrovni, ale najmä jestvujúcim vysokým školám, sa prispieva na zvýšenie zamestnanosti. A tiež, samozrejme, reformou dôchodkového zabezpečenia, ktoré táto vláda zneužíva tak, že nepriamo núti takmer 30 tis. občanov v dôchodkovom veku, aby ďalej pracovali, a tým "zaberali" miesto nezamestnaným absolventom škôl. Napätie na trhu práce možno tiež znížiť a na uvoľnené pracovné miesta prijať nezamestnaných uchádzačov aj opatreniami v rámci štátnej rodinnej politiky, napríklad predĺžením poskytovania rodičovského príspevku ako štátnej dávky. Sľubovali ste to aj v programovom vyhlásení vlády a nesplnili ste to. Slová vo vašom programovom vyhlásení, citujem, "o urýchlenom vytvorení nových foriem tripartizmu, o skvalitnení činnosti Rady hospodárskej a sociálnej dohody, o zabezpečení účasti odborov a zamestnávateľov i ďalších subjektov legislatívnej činnosti, vyznievajú ako výsmech sociálnych partnerov. Najmä po tom, ako vláda minulý rok v lete prerušila dialóg so sociálnymi partnermi a do parlamentu predkladala zákony bez prerokovania v tripartite. Založila síce SER - Sociálno-ekonomickú radu, ktorej názov v tom týždni zmenili, lebo keď sa to takto objavilo v tlači, tak priznám sa, aj mne sa zdala tá skratka trošku nedôstojná alebo minimálne pejoratívna. Týmto dobrovoľný a poradný orgán zložený z časti poslušných odborov, zamestnávateľov a časti takzvaných spriaznených občianskych združení však Radu hospodárskej a sociálnej dohody celkom znefunkčnila. Keď vláda aj vo svojom programovom vyhlásení považuje sociálne partnerstvo, sociálny dialóg za základ hospodárskej a sociálnej reformy a prosperity Slovenska, nepriamo tým potvrdzuje, že svojou politikou sama tieto základy podkopáva a ohrozuje. Aj mnoho iných slov a sľubov je v programovom vyhlásení vlády. Napríklad, že základným článkom a zároveň adresátom štátnej sociálnej politiky je rodina. Podľa mňa to boli skôr vaši privatizéri. Napriek existencii koncepcie štátnej rodinnej politiky sa rodina stala a stáva stále viac ohrozenou inštitúciou. Pozri novela zákona o prídavkoch na deti, kde rodina stratila nárok na túto dávku štátnej podpory, ak je matka domáca a nie je evidovaná na úrade práce ako uchádzač o zamestnanie. Dámy a páni, musím konštatovať, že sociálna reforma na Slovensku ešte neprebehla. To, čoho sme svedkami aj v ekonomickej, v sociálnej sfére, je iba hra na reformu. Naše ekonomické a sociálne problémy sú po štyroch rokoch vládnutia súčasnej vládnej koalície väčšie ako predtým. Skutočná reforma totiž predpokladá čestné, pravdivé, spravodlivé, a teda zodpovedné myslenie i konanie. Toho sme však v podaní súčasnej vládnej koalície boli svedkami skôr výnimočne. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4882 || sorted: SK_term_1.tsv:line=4883-->
            <u xml:id="ParlaMint-SK_1998-07-15-t1m49.u102" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u102.p1">Ďakujem. Pán Húska, nech sa páči.</seg>
            </u>
            <!--orig: SK_term_1.tsv-line4883 || sorted: SK_term_1.tsv:line=4884-->
            <u xml:id="ParlaMint-SK_1998-07-15-t1m49.u103" who="#AugustínMariánHúska.1929" ana="#regular">
               <seg xml:id="ParlaMint-SK_1998-07-15-t1m49.u103.p1">Pán predsedajúci, chcem reagovať hlavne na tú časť vystúpenia pána poslanca Brocku, v ktorom hovoril, že hlavný liek zamestnanosti a zvyšovania zamestnanosti Slovenska je predovšetkým v Európskej únii. Chcel by som ho upozorniť, že hlavný dôvod, pre ktorý chcú odďaľovať integračné snahy ašpirujúcich krajín, je práve ten, že krajiny Európskej únie sa obávajú prísunu pracovných síl do tohto regiónu. Chcel by som povedať, že bol koniec koncov so mnou aj pán poslanec Figeľ na Európskom fóre v Göttweigu, kde vystúpil pán Biedenkopf, predseda saskej vlády a upozornil, že veľmi podporujú integráciu, hlavne otvorenie našich krajín európskym partnerom, otvorenie kapitálového trhu pôdy, ale zároveň upozornil, že, bohužiaľ, v dohľadnom čase nie je ani realistické hovoriť o európskom trhu práce, pretože ani na štátnej úrovni nie je možné realizovať štátnu politiku trhu práce, že budú možné len subregionálne trhy práce. Tak vás upozorňujem, že v tejto oblasti, naopak, žiadne veľké výhody nemôžeme očakávať. Ale priznávam a myslím si, že sa všetci budeme musieť oveľa serióznejšie zapodievať jednou skutočnosťou, ktorá predstavuje hlavný fenomén 21. storočia, že k vzácnostiam priestoru a zdrojov pristúpi mimoriadne naliehavá a bolestná vzácnosť práce, pracovných príležitostí. A naozaj bude treba oveľa viac urobiť, ako sa robilo doteraz nielen u nás, ale v celom svete, na to, aby sme pripravili pre ľudí pracovné príležitosti. Ale takýmto politickým fumigovaním všetkého, čo sa doteraz robilo, sa, samozrejme, pracovné príležitosti nevytvárajú. To vás ubezpečujem.</seg>
            </u>
            <!--orig: SK_term_1.tsv-line4884 || sorted: SK_term_1.tsv:line=4885-->
            <u xml:id="ParlaMint-SK_1998-07-15-t1m49.u104" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u104.p1">Ďakujem. Pán Hanker.</seg>
            </u>
            <!--orig: SK_term_1.tsv-line4885 || sorted: SK_term_1.tsv:line=4886-->
            <u xml:id="ParlaMint-SK_1998-07-15-t1m49.u105" who="Hanker, J." ana="#regular">
               <seg xml:id="ParlaMint-SK_1998-07-15-t1m49.u105.p1">Pán poslanec Brocka, to, čo ste povedali, je skutočne veľmi hrubá demagógia. Včera pán minister Tkáč do 19.00 hodiny dopodrobna rozoberal jednotlivé časti sociálnej sféry. Mali ste byť ako poslanec na svojom mieste a nemuseli by ste sa sťažovať dnes, že tu nie je vláda. Ďakujem pekne.</seg>
            </u>
            <!--orig: SK_term_1.tsv-line4886 || sorted: SK_term_1.tsv:line=4887-->
            <u xml:id="ParlaMint-SK_1998-07-15-t1m49.u106" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u106.p1">Pán Baránik.</seg>
            </u>
            <!--orig: SK_term_1.tsv-line4887 || sorted: SK_term_1.tsv:line=4888-->
            <u xml:id="ParlaMint-SK_1998-07-15-t1m49.u107" who="#MichalBaránik.1928" ana="#regular">
               <seg xml:id="ParlaMint-SK_1998-07-15-t1m49.u107.p1">Ďakujem pekne, pán podpredseda. Je mi trápne počúvať, pán poslanec, keď ste vy ako príslušník KDH boli vo vláde, došlo k zvýšeniu nezamestnanosti zo 40 tisíc na 300 tisíc, to znamená o 260 tisíc. A pritom stratilo aj 150 tisíc dôchodcov pracovnú príležitosť. Čiže v priebehu jedného roka sa stratilo 410 tisíc pracovných príležitostí a vy nás teraz poúčate, ako budete zvyšovať zamestnanosť. To mi skutočne pripadá veľmi divné. Chcel by som vás upozorniť, že napríklad v tomto období - pretože často namietate proti tomu, ako sa vyčísľuje počet nezamestnaných - tak v tomto období nastúpilo alebo prihlásilo sa na úradoch práce ako nezamestnaných prakticky 45 tisíc ľudí, a sú to tí, ktorí sa dohodli so svojimi zamestnávateľmi, že počas prázdnin sa budú doma starať o deti a prihlásili sa na úrad práce, ale v septembri nastúpia znovu do práce. Takže to sú aj takéto lapsusy. Ale svedčí to o tom, že to nie sú chudáci, ale môžu si dovoliť byť dva mesiace bez práce s tým, že potom nastúpia do práce. Tak to nie je prejav biedy, ale prejav určitých sociálnych istôt. Ďakujem pekne.</seg>
            </u>
            <!--orig: SK_term_1.tsv-line4888 || sorted: SK_term_1.tsv:line=4889-->
            <u xml:id="ParlaMint-SK_1998-07-15-t1m49.u108" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u108.p1">Ďakujem. Nech sa páči, pán Pittner.</seg>
            </u>
            <!--orig: SK_term_1.tsv-line4889 || sorted: SK_term_1.tsv:line=4890-->
            <u xml:id="ParlaMint-SK_1998-07-15-t1m49.u109" who="#LadislavPittner.1934" ana="#regular">
               <seg xml:id="ParlaMint-SK_1998-07-15-t1m49.u109.p1">Vážený pán predsedajúci, vážená Národná rada, vážený pán podpredseda vlády, pán minister, chcem reagovať na problematiku, ktorú prednášal ako odpočet vlády minister vnútra pán Krajči, ale predtým, než sa dostanem k meritu veci, aby sa prípadná moja reagencia nestala polemickou problematikou, dovoľte mi uviesť poznatky odborníkov z demokratických krajín, ktoré sa problematikou organizovaného zločinu zaoberajú dlhší čas, a myslím si, že tieto poznatky potom do príslušného rámca dostanú aj problematiku boja s organizovaným zločinom v našom štáte. Dovoľte mi začať poznatkami Raymonda Kendala, britského generálneho tajomníka Interpolu, ktoré povedal v máji v roku 1966: "Studená vojna sa skončila. Úlohu najväčšieho nepriateľa štátu prevzal organizovaný zločin. Európa je teraz jedna obrovská kriminálna scéna siahajúca od Atlantického oceánu až po Ural. Len pri dokonalom využití informácií je možné zločin zlikvidovať už v samotnom zárodku." Koniec citátu. Organizovaný zločin sa stal pre západné demokratické krajiny natoľko nebezpečný, že sa považuje za hrozbu voči bezpečnosti štátu. Jednotlivými prvkami organizovaného zločinu sa zaoberajú rôzne služby bezpečnosti západných krajín, najmä na úseku medzinárodných finančných podvodov a medzinárodných zločineckých organizácií. Po tom, ako sa boj proti organizovanému zločinu stal prioritou, po tomto najsilnejšie volajú alebo po takomto boji volajú ministerstvá financií jednotlivých západných krajín, pretože vzhľadom na to, že ročný objem peňazí pochádzajúci len z obchodu s drogami na celom svete presahuje sumu 500 miliárd libier, môže proces prania špinavých peňazí spôsobiť veľké škody aj silným ekonomikám. Zdrojom najväčších obáv bola najmä možnosť, že veľké špinavé peniaze pochádzajúce z Ázie, Južnej Afriky, bývalého Sovietskeho zväzu a východnej Európy, ktoré pretekali "podzemnými bankovými systémami" riadenými medzinárodnými zločineckými gangami, sa využijú na manipulácie s finančnými trhmi a vyvolajú tak destabilizáciu hospodárstva západných krajín. Chaos v krajinách bývalého sovietskeho bloku, ku ktorému prišlo po zrútení železnej opony, bol príčinou rozsiahlych obáv z rozšírenia medzinárodného organizovaného zločinu. V bývalom Sovietskom zväze mali Gorbačovove reformy tiež druhú odvrátenú tvár, a tou bol prudký nárast organizovaného zločinu, ktorého počiatky siahajú dokonca ešte do čias pred pádom komunistického režimu. V polovici roku 1995 tzv. protimafiánske oddelenie ruského ministerstva vnútra odhadovalo, že v krajine pôsobí viac ako 8 tisíc zločineckých gangov s viac ako 35 tisíc členmi. Až 80 % všetkých ruských podnikateľov muselo platiť výpalné skupinám, ktoré takto kontrolovali asi polovicu celkového obratu krajiny v obchode s tovarom a službami. Mnohé z týchto gangov "vlastnili" skorumpovaných štátnych úradníkov a svoju činnosť vyvíjali pod krytím legálnych firiem, ktorých jedinou úlohou bolo pranie špinavých peňazí. Pritom stále rástol počet gangov, ktoré svoju činnosť rozširovali tiež smerom do zahraničia. Východoeurópske krajiny na ceste k demokracii zaznamenali obrovský nárast organizovaného zločinu. Jednou z hlavných príčin bola decentralizácia bankovej sféry, vyhlásil bývalý riaditeľ spravodajstva Scotland Yardu John Griff. Organizovaný zločin v týchto štátoch úzko súvisí s drogovou problematikou. Bývalý Sovietsky zväz bol už oddávna veľkým producentom drog. Napríklad ekonomiky Kirgizska, Tadžikistanu a Uzbekistanu do značnej miery i v súčasnosti závisia práve od drog, a preto sú hlavným objektom záujmu bezpečnostných služieb západných krajín. Kirgizsko dokonca ešte pred októbrovou revolúciou dodávalo na svetové trhy približne jednu pätinu celkového objemu ópia. Zatiaľ čo hektár ovocného sadu prinesie uzbekistanskému pestovateľovi okolo 15 až 20 tisíc porovnateľných rubľov za rok, z rovnakej plochy obsiatej makom získa 5 kg surového ópia, čo predstavuje 2,5 mil. rubľov. Trasy obchodníkov s drogami vychádzajú z mesta Chorok na juhu Tadžikistanu, a potom pokračujú buď hore do Oše ležiaceho na hraniciach Kirgizska a Uzbekistanu, alebo smerom na západ cez hlavné mesto Tadžikistanu Dušanbe. Policajné a colné orgány v týchto republikách dostávajú úplatky za to, že si takýto tovar nebudú všímať a len čo sú drogy za hranicami, putujú prevažne po železnici do Európy. Ruskí pašeráci drog sú vo využívaní týchto trás natoľko skúsení, že dokonca i kolumbijské drogové kartely zásobujú západoeurópske trhy cez Moskvu. Zásielky drog do Ruska prichádzajú v kontajneroch, ktoré údajne obsahujú potraviny. Tu sa vyložia a v rámci exportu ruského tovaru sa odošlú na Západ. Krajiny bývalého sovietskeho bloku sa stali hlavným zdrojom syntetických drog, ktoré sa vyrábajú v bývalých štátnych laboratóriách v Poľsku, Českej republike, Litve, Lotyšsku a Estónsku. Poľsko je najväčším európskym producentom amfetamínu a významným zdrojom heroínu, ktorý sa vyrába z rastlín pestovaných v tzv. poľskom trojuholníku, ktorý tvoria mestá Krakov, Miechov a Prošovice na juhozápade Poľska. Samozrejme, jestvujú i naďalej rôzne známejšie talianske, latinsko-európske, ázijské mafie a podobne. V posledných rokoch je to japonská Jakuza. Tá má vo svojej vlasti omnoho väčší vplyv než napríklad mafia v Amerike. Jakuza nasleduje japonské spoločnosti, ktoré sa pustili do budovania nových závodov v zahraničí, najmä vo východnej a strednej Európe. Členovia tejto organizácie tradične vyznávajú zásady "giri", t. j. povinnosť honorovať preukázané služby, a "nindžo", čo znamená súcit so slabými. Hlavné aktivity Jakuzy sa zameriavajú na finančné zločiny, tzv. sokaii, ktorého doménou sú podvody na komoditných burzách a pranie špinavých peňazí. Pranie špinavých peňazí, teda proces, pri ktorom sa financie pochádzajúce z protizákonnej činnosti stávajú zdanlivo legálne nadobudnutými príjmami, má mnoho podôb. Na počiatku sú obvykle peniaze v hotovosti, ktoré potom putujú radom miest, čo má zamaskovať ich pôvod a sťažiť ich sledovanie. Najzákladnejší variant prania špinavých peňazí spočíva v nákupe luxusného predmetu, napríklad auta alebo šperku, a v jeho následnom predaji. Ale pri zložitejších spôsoboch je toto len prvá etapa, ktorá sa v odbornej literatúre nazýva "umiestnením financií". Ďalšou etapou je "rozvrstvenie", keď sa financie obyčajne rozdelia na niekoľko častí, ktoré prejdú spletitým reťazcom finančných transakcií. Táto fáza nespôsobuje organizovanému zločinu v poslednom čase takmer žiadne ťažkosti, pretože zavedenie elektronických platobných systémov umožnilo voľný presun peňazí na rôzne bankové kontá po celom svete. Na záver prichádza tzv. "zjednotenie" prostriedkov, teda okamih, keď peniaze vyzerajú celkom legitímne a možno s nimi voľne manipulovať. Často sa hovorí, že cesta k potieraniu organizovaného zločinu vedie cez sledovanie toku peňazí. Ak popularita je kyslíkom pre teroristov, potom peniaze sú kyslíkom pre organizovaný zločin. Pokiaľ sa podarí vziať zločincom nelegálne získané prostriedky, potom im zoberieme zároveň i motiváciu, zmysel ich existencie, hovoria odborníci zo západných bezpečnostných služieb. Vážené dámy a páni, ak som uviedol niektoré názory, akými sa pozerá na organizovaný zločin a jeho elimináciu v demokratických krajinách, tak len preto, aby bolo jasnejšie porovnanie s bojom proti organizovanému zločinu v našom štáte. Zoberme si len problematiku boja proti praniu špinavých peňazí. Až koncom polroka 1997 bola spracovaná a uvedená vyhláška Ministerstva vnútra Slovenskej republiky číslo 181/1997 Z. z. o podozrivých bankových operáciách, ktorá vychádza zo zákona číslo 249/1994 Z. z. Teda približne tri roky sa nič v tejto oblasti nerobilo, hoci zákon bol k dispozícii. A ako sa uviedlo v správe o činnosti finančnej polície, len za druhý polrok 1997 sa konečne podchytilo za vyše 13 mld. Sk podozrivých finančných operácií. Oprávnenia finančnej polície sa napriek naliehavosti riešili až novelou zákona o Policajnom zbore Slovenskej republiky od roka 1998. Ale doteraz nie je riešená napríklad špecializácia Úradu vyšetrovania tak, aby na zistené poznatky finančnou políciou boli nasadení špecializovaní vyšetrovatelia. Najmä tým sa dá vysvetliť nepomer medzi množstvom odhalených prípadov zo strany finančnej polície a zlomkom trestných stíhaní, ako sa to uvádza v správe o činnosti finančnej polície. A ako posudzovať tohtoročný lapsus so zakúpením štátnych dlhopisov, keď premiér vlády prisľúbil, že sa nebude skúmať pôvod použitých peňazí. S najväčšou pravdepodobnosťou týmto spôsobom predaja štátnych dlhopisov prišlo k porušeniu zákona číslo 21/1992 Zb. o bankách, zákona číslo 249/1994 Z. z. o organizovanom zločine a Vyhlášky Ministerstva vnútra Slovenskej republiky číslo 181/1997 Z. z., a to všetko v čase poznania, že špinavé peniaze a ich pranie sú podmienkou vzniku a existencie organizovaného zločinu. Len takú malú poznámku. Včera som počul v televízii ministra financií pána Maxona, ktorý hovoril, že na Slovensku sa odhaduje 20 - 30 mld. špinavých peňazí, a teda dve miliardy dlhopisov, čo reprezentuje len 10 %, nie sú potom nijakým významnejším problémom. Ale ak sa vrátime späť k tomu, ako sa špinavé peniaze perú, ako postupujú tými tromi stupňami prepierania, vtedy sa táto problematika javí úplne ináč. Pán minister vnútra vo svojej správe uviedol, aké organizačné zmeny v Policajnom zbore Slovenskej republiky realizované v rokoch 1997 - 1998 napomáhajú boj s organizovaným zločinom. Uviedol, že bol ustanovený Úrad kriminálnej polície a v jeho rámci odbor proti organizovanému zločinu, kriminálne spravodajstvo a použitie policajných agentov. Uviedol, že sa podarilo eliminovať organizovaný zločin nasadením policajných agentov do tohto prostredia, vďaka čomu sú viacerí predstavitelia organizovaného zločinu vo väzení. Uviedol, že sa zvýšila objasnenosť týchto trestných činov a údajne v desiatkach prípadoch sa takto podarilo trestným činom predísť. Možno vôbec tieto tvrdenia brať vážne? Len za rok 1997 sa na Slovensku spáchalo 32 vrážd na objednávku a doteraz boli objasnené len dve. Uskutočnilo sa 98 výbuchov nástražných výbušných systémov s prakticky nulovou objasnenosťou a tento trend zatiaľ pokračuje i v tomto roku, keď za prvý polrok bolo vyše 30 výbuchov takýchto nástražných výbušných systémov prakticky opäť s nulovou objasnenosťou. Jeden alebo dva prípady boli objasnené. A pokiaľ ide o pánom ministrom vymenované nové útvary na boj s organizovaným zločinom, zakladané koncom roka 1997, resp. aj v tomto roku, potom ide napríklad v prípade kriminálneho spravodajstva a policajných agentov prakticky o prázdne množiny. Navyše, ale to by som sa len opakoval, v roku 1991 založený odbor proti závažnej kriminalite s celoštátnym centrálnym riadením bol reorganizáciou Policajného zboru v roku 1997 pánom ministrom prakticky znefunkčnený, pretože centrálne riadenie bolo zrušené a odbor pracuje len na metodických návodoch a štatistike, a to napriek tomu, že význam centrálneho riadenia finančnej polície sa využíval a ponechal v plnom rozsahu, kde ľudí tohto odboru vysunutých v teréne zabezpečujú krajskí, resp. okresní riaditelia polície bez toho, aby mali nad nimi riadiacu právomoc. Tak ako v nadväznosti na správu generálneho prokurátora, i teraz v reagovaní na správu pána ministra vnútra o plnení vládneho programu v tejto oblasti musím konštatovať, že vláda v boji s organizovaným zločinom zlyhala a opatrenia, ktoré, ako uvádza pán minister vnútra, sa urobili neskoro, sú nesystémové a neúčinné, ako nás o tom presviedča i súčasná situácia prezentácie organizovaného zločinu. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4890 || sorted: SK_term_1.tsv:line=4891-->
            <u xml:id="ParlaMint-SK_1998-07-15-t1m49.u110" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u110.p1">Ďakujem aj ja pánu poslancovi Pittnerovi. Nech sa páči, pán Baránik. Neviem, páni poslanci, nemali by sme naozaj reagovať na nich, lebo tu budeme ešte týždeň. Im to vyhovuje.</seg>
            </u>
            <!--orig: SK_term_1.tsv-line4891 || sorted: SK_term_1.tsv:line=4892-->
            <u xml:id="ParlaMint-SK_1998-07-15-t1m49.u111" who="#MichalBaránik.1928" ana="#regular">
               <seg xml:id="ParlaMint-SK_1998-07-15-t1m49.u111.p1">Chcem len reagovať a povedať pánu poslancovi Pittnerovi, že hlavným zdrojom špinavých peňazí u nás bola prvá vlna privatizácie, hlavne malá privatizácia, kde sa privatizovalo cez nastrčené osoby. Druhý zdroj boli investičné fondy. Pán poslanec, veď som bol na stretnutí, ktoré organizovala v roku 1991 SDĽ, vystúpil tam Miloš Zeman a charakterizoval pána Koženého. Povedal, že sa v podstate ešte ani privatizácia nezačala a Harvardské fondy vyplatili už 5 miliárd korún. Prosím vás, odkiaľ mohol mať pán Kožený 5 miliárd korún? Samozrejme, že hneď bola daná odpoveď na to, že to mohli byť len prané špinavé peniaze. Myslím si, že touto formou, lebo aj iné investičné fondy, ktoré masovo privatizovali a nemali nijaké ekonomické zázemie, to znamená, mohli sa opierať len o zahraničný kapitál, a keďže sa za nimi neprezentovala nijaká iná firma ani obchodná spoločnosť, ani banka, tak to úplne jednoznačne svedčí o tom, že ide o pranie špinavých peňazí. Ďakujem pekne.</seg>
            </u>
            <!--orig: SK_term_1.tsv-line4892 || sorted: SK_term_1.tsv:line=4893-->
            <u xml:id="ParlaMint-SK_1998-07-15-t1m49.u112" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u112.p1">Nech sa páči, pán Hofbauer.</seg>
            </u>
            <!--orig: SK_term_1.tsv-line4893 || sorted: SK_term_1.tsv:line=4894-->
            <u xml:id="ParlaMint-SK_1998-07-15-t1m49.u113" who="#RomanHofbauer.1940" ana="#regular">
               <seg xml:id="ParlaMint-SK_1998-07-15-t1m49.u113.p1">Pán kolega Pittner, nejdem pripomienkovať vaše vystúpenie, lebo si myslím, že to netreba, ale domnievam sa, že organizovaný zločin je v podstate len sekundárna vec, pretože primárna vec sa nachádza kdesi inde v západnej Európe. A je to práve neriešenie zamestnanosti. Veď je zarážajúce, ak našich 12,5 % nezamestnanosti sa uvádza ako katastrofa, pričom Nemecko má 4,6 milióna nezamestnaných práceschopných ľudí a percentuálne podstatne vyšší podiel ako Slovensko. To isté je aj vo Francúzsku, Španielsku, Grécko má 22 %, Írsko 18 %, čiže priemer je okolo 18 - 20 % nezamestnanosti. To je varovný jav západoeurópskej vízie, keď každý piaty práceschopný Západoeurópan je nezamestnaný, nemá šance sa zamestnať ani rekvalifikovať. Nemá sa do čoho. A štúdie Európskej únie uvádzajú až tretinu obyvateľstva perspektívne bez pracovných príležitostí. Domnievam sa, že tam treba hľadať príčiny, pretože toto naháňanie zločincov, to je v podstate sekundárna vec. Čo sa týka organizovaného zločinu, to je evidentný import k nám. Import zo Západu.</seg>
            </u>
            <!--orig: SK_term_1.tsv-line4894 || sorted: SK_term_1.tsv:line=4895-->
            <u xml:id="ParlaMint-SK_1998-07-15-t1m49.u114" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u114.p1">Nech sa páči, pán Gaľa.</seg>
            </u>
            <!--orig: SK_term_1.tsv-line4895 || sorted: SK_term_1.tsv:line=4896-->
            <u xml:id="ParlaMint-SK_1998-07-15-t1m49.u115" who="#MilanGaľa.1953" ana="#regular">
               <seg xml:id="ParlaMint-SK_1998-07-15-t1m49.u115.p1">Vážený pán predsedajúci, členovia vlády, kolegyne, kolegovia, milí hostia, dovoľte mi vystúpiť na dnešnom rokovaní Národnej rady Slovenskej republiky a zaoberať sa odpočtom plnenia Programového vyhlásenia vlády Slovenskej republiky za roky 1994 - 1998 v rezorte ministerstva zdravotníctva. Po svojom nástupe v roku 1994 mala táto vláda ideálnu šancu pokračovať v reforme zdravotníctva a úspešne ju za štyri roky svojho pôsobenia zavŕšiť. Rezort zdedila oddlžený, prijali sa základné transformačné zákony, začala sa privatizácia v primárnej sfére. Očakávania, bohužiaľ, sa nesplnili. Reforma sa prakticky zastavila, v istých smeroch nastal dokonca spätný chod. Dnes môžeme otvorene hovoriť o kríze s hrozbou zlyhania zdravotnej starostlivosti s možným následným zhoršením zdravotného stavu obyvateľstva Slovenskej republiky. Existenčné problémy majú všetky zúčastnené zložky. Nespokojní sú poskytovatelia zdravotnej starostlivosti, či už štátni, alebo neštátni. Nespokojné sú poisťovne, platiči poistného, občania, pacienti, a teda nemal by byť napriek tomu, že túto spokojnosť v odpočte deklaruje, spokojný ani štát reprezentovaný vládou. Ale poďme po poriadku. Na úvod mi dovoľte konštatovať, že vláda nesplnila programové vyhlásenie hlavne v nasledujúcich bodoch: 1. organizácia a riadenie zdravotníctva, 2. formovanie štruktúry a siete zdravotníckych zariadení, 3. financovanie zdravotníctva a zdravotné poisťovníctvo, 4. tvorba legislatívy, 5. privatizácia, 6. lieková politika. V oblasti organizácie a riadenia zdravotníctva sa nepodarilo, lepšie povedané, nechcelo sa nahradiť centrálny model riadenia dôslednou decentralizáciou. Štát síce prijatím zákona o územnosprávnom členení Slovenskej republiky presunul časť právomocí na krajské a okresné úrady, avšak tieto majú teraz paradoxne oveľa väčšie kompetencie ako bývalé odbory zdravotníctva krajských a okresných národných výborov. Ministerstvo zdravotníctva sa pritom vzdalo časti svojich riadiacich právomocí v prospech ministerstva vnútra, ktoré nemá v štátnej správe vyškolených ľudí na výkon tejto správy na úseku zdravotnej starostlivosti. Ľudovo povedané, došlo k istej deetatizácii, ale decentralizácia v zmysle prerozdelenia presne definovaných práv a povinností miestnej samospráve, profesijným a stavovským organizáciám a miestnej štátnej správe sa neudiala, a to na škodu veci. V riadiacej práci pri obsadzovaní riadiacich funkcií dominuje stranícky princíp, servilnosť a lojálnosť, ktoré sa uprednostňujú pred odbornosťou. Stranícky dosadení riadiaci pracovníci sa stávajú nekontrolovateľní a nepostihnuteľní, čo sa odráža v neefektívnom využívaní prostriedkov zdravotníckych zariadení a prehlbuje to krízu v zdravotníctve. Oblasť formovania štruktúry a siete zdravotníckych zariadení. Tu prevažuje extenzívne budovanie zdravotníckych zariadení, ktoré netvoria sieť na základe regionálnych ukazovateľov a potrieb. Charakteristický je vysoký počet akútnych lôžok s absolútnym nedostatkom doliečovacích lôžok a lôžok pre dlhodobo chorých. Nepodarilo sa nám zachytiť svetový trend presunu podstatnej časti zdravotnej starostlivosti do primárnej sféry s podporou ošetrovateľstva, s vytvorením agentúr domácej ošetrovacej starostlivosti, hospicov, denných stacionárov a liečební pre dlhodobo chorých. Teda nepodarilo sa presunúť prevenciu, diagnostiku a liečbu k bydlisku občana a ušetriť peniaze v drahej nemocničnej sfére. Zlý technický stav zdravotníckych zariadení spolu s rozostavanosťou vytvára vnútorný dlh v rezorte vo výške 50 - 60 miliárd Sk. Financovanie zdravotníctva a zdravotné poisťovníctvo. Rezort počas troch rokov permanentne prehrával v makroekonomickej súťaži o prideľovanie prostriedkov zo štátneho rozpočtu, čo minister priznal viackrát v materiáloch, ktoré predkladal do parlamentu. Na hrubom domácom produkte sa zdravotníctvo podieľa len vo výške asi 6,1 %, hoci európsky trend je niečo medzi 7 - 8 %. Ministerstvo zdravotníctva nerozvinulo viaczdrojové financovanie. V porovnaní so svetom pretrváva na Slovensku viac-menej jednozdrojové financovanie zo zdravotného poistenia až na úrovni 96 %, pritom svetový trend je niečo okolo 75 %. Na Slovensku len 4 % sú financované z iných zdrojov ako zo zdravotného poistenia. Cenotvorba nepatrí pod rezort ministerstva zdravotníctva, ale pod ministerstvo financií a nezohľadňuje výšku reálnych vstupov do zdravotníctva. Sú tvorené neprimerane nízke ceny hlavne za zdravotné výkony, teda za prácu zdravotníkov. Financovanie je nestabilné, pretože v priebehu roka sa niekoľkokrát menia ceny a zákonné normy pre zdravotné financovanie. Nevhodnou legislatívnou činnosťou vlády sa prehĺbil nepomer medzi veľkým rozsahom poskytovanej zdravotnej starostlivosti v zákone o Liečebnom poriadku a nízkymi zdrojmi zo zdravotného poistenia, predovšetkým nízkymi odvodmi zo strany štátu za svojich poistencov, čím sa permanentne narušuje princíp solidarity a vzniká deficit okolo 4 miliárd Sk. Nízke zdroje a ich nesprávne použitie charakterizuje aj hospodárenie Štátneho fondu zdravia. Nízky výber poistného spolu s deficitnými platbami štátu zneschopňuje činnosť v zdravotníckych zariadeniach a lekárňach. Deficit mesačne narastá v objeme medzi 300 - 400 miliónov Sk a súčasne deficit o niekoľko mesiacov dosiahne hranicu 10 miliárd Sk. Zlyháva štátny dozor v zdravotných poisťovniach. Ani v jednej deficitne hosdpodáriacej poisťovni nebola zavedená nútená správa. Deficit zapríčiňuje aj vysoká práceneschopnosť, nelogické platby za sociálne výkony zo zdravotného poistenia, financovanie s otvoreným koncom, slabá ekonomizácia činnosti zdravotníckych zariadení atď. Toto všetko sa premieta do nízkych platov v zdravotníctve a do finančnej neistoty poskytovateľov zdravotnej starostlivosti. Vláda však akoby stále kalkulovala s tým, že zdravotníci predstavujú nejednotnú profesijnú skupinu, ktorá nie je objektívnou hrozbou pre stabilitu sociálnej situácie a naďalej ju možno manipulovať do polohy pokorného pomáhača, ktorý z lásky k povolaniu a často z číreho humanizmu kompenzuje nedostatok starostlivosti o zdravie občanov zo strany štátu na úkor vlastnej ekonomickej a sociálnej situácie a často na úkor aj svojho vlastného zdravia. Táto trpezlivosť však má svoje medze a posledná šnúra protestných mítingov hovorí už o inej situácii v rezorte. Zdravotnícka legislatíva. Súčasný stav zdravotníckej legislatívy je negatívne poznačený nekoncepčnosťou, ktorá vyplýva hlavne z toho, že terajšia vláda nedefinovala cieľový model reformy zdravotníctva, k vytvoreniu ktorého by legislatíva mala systematicky smerovať. Zdravotnícke zákony často na poslednú chvíľu reagujú na vznikajúce situácie. Výsledkom sú účelové nesystémové návrhy a novelizácie zákonov spolu s neprehľadným množstvom podzákonných noriem. Svetlú výnimku možno tvorí prijímanie zákona o liekoch a zdravotníckych pomôckach a prijímanie zákona o omamných a psychotropných látkach. Toto všetko sa deje prakticky bez vedomia stavovských a profesijných organizácií rezortu a s vylúčením občana. Výsledkom je nestabilné, často sa meniace a neprehľadné legislatívne prostredie, ktorému sa slovenskí zdravotníci i občania len s veľkou námahou a nervozitou dokážu prispôsobiť. Vláda zatiaľ nedokázala do parlamentu dodať a prerokovať tieto normy: návrh zákona o ošetrovateľstve, návrh zákona o lekárskej posudkovej činnosti, návrh zákona o zdravých životných a pracovných podmienkach, novelu zákona o Štátnom fonde zdravia a novelu zákona o Slovenskej lekárskej komore. Tieto zákony boli v legislatívnom pláne vlády, a teda tým, že sa neprerokovali, tak ani v tejto oblasti vláda svoj zámer nesplnila. Oblasť privatizácie. Za normálnych okolností môžeme chápať privatizáciu v zdravotníctve ako prostriedok na zlepšenie zdravotnej starostlivosti, ekonomizáciu a dôslednejšie využívanie zdrojov, získanie prostriedkov na rozvoj prioritných programov a na zlepšenie sociálneho postavenia občanov a aj zdravotníkov. Pokiaľ má prebiehať, je potrebné ju urobiť prehľadne, legislatívne, korektne, s včasnou informovanosťou a preferovať vznik mestských a obecných zdravotníckych zariadení a podporovať vznik neštátnych, neziskových organizácií s bezodplatným prevodom majetku štátu, napríklad charitatívne a cirkevné zdravotnícke zariadenia. U zdravotníkov jednoznačne treba uprednostňovať privatizáciu činností pred nákupom často schátraných budov, do inovácie ktorých sa musí rozsiahlo investovať na úkor rozvoja samotných zdravotníckych činností. Čo sa približne udialo za posledné 4 roky v privatizácii? Za nejasných okolností bez zverejnenia podmienok, ceny zariadení, splátkových kalendárov atď. boli v roku 1995 a 1996 sprivatizované Slovenské kúpele a žriedla napriek vyslovenej zásade, že majoritným vlastníkom 51-percentného podielu by mal zostať v kúpeľníctve štát. Sám minister Javorský v parlamentnom materiáli číslo 435/97-A, kde okrem termínov vzniku akciových spoločností, ktoré privatizovali kúpele, nieto vlastne nič vecného, okrem iného konštatuje, citujem: "V procese privatizácie štátnych podnikov, t. j. Slovenských liečebných kúpeľov a minerálnych žriedel, bola nedostatkom rozhodujúca neúčasť Ministerstva zdravotníctva Slovenskej republiky v procese výberu uchádzačov o privatizáciu, najmä z hľadiska ďalšej orientácie privatizovaného zariadenia z hľadiska poskytovanej zdravotnej starostlivosti." Pri privatizácii lekární takisto boli pri výbere budúceho nadobúdateľa prítomné negatívne javy. Často boli preferovaní nie najvhodnejší uchádzači, ale práve členovia strán koalície, resp. lojálni ľudia. V mnohých prípadoch bolo vyslovené podozrenie na korupciu vládnych úradníkov. Na výsledok privatizácie podľa koncepcie transformácie majetku rezortu ministerstva zdravotníctva v rokoch 1996 - 1997 a podľa zoznamu zdravotníckych zariadení určených na privatizáciu ako celok, ktorý vláda schválila v decembri 1996, zatiaľ čakáme. Zoznamy obsahujú asi 150 objektov. Je to niečo vyše 200 privatizačných výstupov. Turbulencií okolo toho bolo dosť. Ako taký malý príklad stačí spomenúť Polikliniku Sabinov, privatizáciu Polikliniky v Banskej Bystrici, Tuberkulóznu liečebňu v Lehniciach atď. Takisto mi dovoľte pripomenúť, že tu v Národnej rade sme si odhlasovali uznesenie, ktorým sme požiadali vládu o vyňatie určených zdravotníckych zariadení z privatizácie, avšak vláda napriek tomu požiadala rezortné ministerstvo o pokračovanie v privatizácii. Malo ísť o Liečebňu dlhodobo chorých na Ružinovskej ulici v Bratislave, detské liečebne, ozdravovne, Geriatrické centrum sv. Lukáša v Košiciach, Wolkrov odborný liečebný ústav respiračných chorôb v Tatranskej Polianke atď. V tomto uznesení išlo o 27 zdravotníckych zariadení. Pripomínam, že často ide o lukratívne budovy, pri ktorých nie je jasné plnenie vecného bremena výkonu zdravotníckej činnosti. V oblasti liekovej politiky treba povedať asi toľko, že lieková politika predstavuje v zmysle charateristiky Svetovej zdravotníckej organizácie súhrn vzájomne previazaných legislatívnych, odborných a technických postupov, ktoré majú svojím pôsobením zabezpečiť kvalitný, bezpečný a účinný liek pre chorého. Cieľom liekovej politiky je zabezpečiť pre obyvateľstvo dostupnosť účinných a kvalitných liekov za primeranú cenu. Existujú štyri rozhodujúce oblasti, na ktoré je nevyhnutné orientovať liekovú politiku a hospodárenie s liekmi, a to regulácia ponuky prostredníctvom farmaceutického priemyslu, distributérov a lekární, regulácia dopytu prostredníctvom lekárov, poisťovne a v konečnom dôsledku prostredníctvom pacientov, ďalej lepšia transparentnosť trhu a lepšie a racionálnejšie využívanie liekov. Tí, ktorí môžu spomínané oblasti ovplyvňovať, musia mať kvalifikovanú podporu výkonných a zákonodarných orgánov, ktorá nie je dostatočná. Je potrebné zúžiť počet distribučných firiem, nemocniciam dať možnosť nakupovať priamo od výrobcu alebo v konsignačných skladoch zahraničného dovozcu bez rabatu, ktorý nemocnica platí distributérom. Je potrebné účinnejšie zo strany rezortu rokovať o cenách liekov, zostaviť jednotnú metodiku zberu dát pre oblasť liekov a pravidelne vyhodnocovať výsledky analýz spotreby, zaviesť degresívny rabat lekární alebo rabat založený na množstve receptov, podporovať inovácie preparátov, ktoré sú terapeuticky a ekonomicky výhodné atď. Tieto úlohy rezort ako celok nezvládol. Vieme, aká je situácia v zásobovaní liekmi, aká je situácia v mnohých lekárňach, kde chýbajú často už aj vitálne indikované lieky. Na záver mi teda dovoľte konštatovať, že minimálne v týchto uvedených piatich oblastiach rezort, a teda vláda Slovenskej republiky za obdobie rokov 1994 - 1998 svoje programové vyhlásenie napriek konštatácii, že áno, nesplnila. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4896 || sorted: SK_term_1.tsv:line=4897-->
            <u xml:id="ParlaMint-SK_1998-07-15-t1m49.u116" who="#AugustínMariánHúska.1929" ana="#chair">
               <seg xml:id="ParlaMint-SK_1998-07-15-t1m49.u116.p1">Ďakujem pekne. Poslanec a predseda výboru pán Baránik.</seg>
            </u>
            <!--orig: SK_term_1.tsv-line4897 || sorted: SK_term_1.tsv:line=4898-->
            <u xml:id="ParlaMint-SK_1998-07-15-t1m49.u117" who="#MichalBaránik.1928" ana="#regular">
               <seg xml:id="ParlaMint-SK_1998-07-15-t1m49.u117.p1">Vážené kolegyne a kolegovia, keďže ma pán poslanec Mikloško vyzval, aby som vystúpil, tak rád poviem pár slov. Dal som si spraviť projekt, ako by malo byť financované zdravotníctvo. A poviem vám niekoľko údajov, aby som to stihol za necelé dve minúty. Ak sa zoberie norma výdavkov pre jedného pediatra 53 tis. a nejaké drobné, všeobecného lekára 59 tis., stomatológa 101 tis. a gynekológa 64 tis. - to sú lekári prvého kontaktu -, tak na výkon ročne by bolo potrebné približne 5 mld. korún. Na lekárne, ktorých je 1 180, je potrebné mať predpoklad s výdavkami asi vyše 12 mld. korún a na nemocničné zariadenia všetkých druhov je 23 850 mil. To sú kalkulácie pre rozpočtové hospodárenie. Z toho jednoznačne vyplýva, že rozpočtované výdavky by mali byť asi vo výške 42 327 mil. korún a v tom je započítaná aj 6,4-percentná inflácia. To znamená, že zdroje, ktoré momentálne sú v zdravotníckom systéme, by mali stačiť, ak sa bude racionálne hospodáriť. To je všetko.</seg>
            </u>
            <!--orig: SK_term_1.tsv-line4898 || sorted: SK_term_1.tsv:line=4899-->
            <u xml:id="ParlaMint-SK_1998-07-15-t1m49.u118" who="#AugustínMariánHúska.1929" ana="#chair">
               <seg xml:id="ParlaMint-SK_1998-07-15-t1m49.u118.p1">Ďakujem. Slovo v poradí má pán poslanec Weiss, ale o slovo sa ešte hlási pán minister Javorský. Nech sa páči, v zmysle rokovacieho poriadku máte prednosť.</seg>
            </u>
            <!--orig: SK_term_1.tsv-line4899 || sorted: SK_term_1.tsv:line=4900-->
            <u xml:id="ParlaMint-SK_1998-07-15-t1m49.u119" who="#ĽubomírJavorský.1949" ana="#regular">
               <seg xml:id="ParlaMint-SK_1998-07-15-t1m49.u119.p1">Vážený pán predsedajúci, vážená snemovňa, ospravedlňujem sa, že som prišiel trošku neskôr, nepočul som celé vystúpenie pána poslanec Gaľu, ale to mi neprekáža, viem, asi o čom hovoril, pretože nič iné nevedia, len bezhlavo všetko kritizovať a nikdy nič nechcú vidieť pozitívne. To je fantázia, pretože keď som nastúpil 13. decembra 1994, zdedil som základné zákony, ktoré boli prijaté v auguste roku 1994, a to je zákon číslo 277 o poskytovaní zdravotnej starostlivosti a číslo 273 o poisťovniach. Vtedy, myslím si, že z tejto strany sa stále hovorilo, že liberalizácia v zdravotníctve toto všetko vyrieši a zákony boli skutočne uvedené do života tak liberálne, že hneď v januári sme mali problémy riadiť rezort zdravotníctva. Zákon číslo 273 o poisťovniach nadobudol účinnosť 1. januára 1995, ale už boli podpísané dve licencie poisťovniam, ktoré mali začať svoju činnosť od 1. 1. 1995 a ešte nebol hotový ani zákon o Liečebnom poriadku, pretože sme ho zdedili tak, že sme museli v marci rýchlo prijať zákon číslo 273 o Liečebnom poriadku, aby mohol naštartovať proces fungovania poisťovacieho systému. Poviem vám, že nastalo také obdobie, keď zákon bol taký liberálny, že stačilo priniesť potvrdenie, že je vo finančnej inštitúcii vinkulovaná nejaká suma a predbežný súhlas riaditeľov niektorých podnikov, že ich zamestnanci sa poistia do tej poisťovne. A tak sme museli podľa toho zákona podpísať niekoľko licencií, aj keď som vtedy v Slobodnej Európe sám počul kritiku na moju osobu, že som jediný minister zdravotníctva z postkomunistických krajín, ktorý drží nôž nad poisťovňami. Vtedy som sa urazil, že sa takto konštatovalo, a dnes som rád, že to bolo tak a boli sme nútení urobiť určité opatrenia. A keď sa pamätáte, v tejto snemovni sme dali hneď novelu zákona číslo 273, kde sme trošku sprísnili kritériá na vznik a fungovanie poisťovní. Čo tu bolo kriku aj na moju osobu, keď sme presadzovali 300 tis. poistencov. Dúfam, že si na to pamätáte. Dnes vidíte, že aj tie poisťovne, ktoré boli zriadené zo zákona - vojenská, vnútro a Garant - len preto, že nemali 300 tis. poistencov, čas ukázal, že sme mali pravdu a dodnes tie poisťovne sú alebo boli insolventné. Táto snemovňa schválila zákon o zlučovaní poisťovní, čo je veľmi dobré, a vznikla Spoločná zdravotná poisťovňa tých troch subjektov, o ktorých hovorím. Nakoniec sa potvrdila správnosť a výpočty z rezortu ministerstva zdravotníctva o podmienkach vzniku a fungovania poisťovní. Počas štyroch rokov sme museli urobiť ešte ďalšie novely, pretože stále sa ukazovalo, že ten zákon má byť ešte tvrdší, musia byť vymedzené tvrdšie podmienky na vznik a fungovanie, väčšie právomoci štátneho dozoru, kontrolný systém, revízny systém atď. Dobre si pamätám na presviedčanie pri ďalších novelách, z niektorých ustanovení sme museli upustiť, pretože nebola vôľa, môžem povedať, aj z tejto strany sa môžete pozrieť, kto kedy hlasoval za tieto zákony. Zákon číslo 277, prosím vás pekne, prečo ste nepodporili túto novelu, ktorá ešte len vstúpi do platnosti 1. augusta, niekedy už v marci alebo vo februári, keď tento zákon bol v tejto snemovni od decembra alebo novembra minulého roku? Dnes čakáme na novelu zákona, aby nastali trošku iné pravidlá, čo sa týka vzťahu poskytovateľov, práv pacientov, ale aj kontroly a revízneho systému. Hovorili ste, pán poslanec, o liekovej politike. Viete čo? Na vašom mieste by som bol ticho a nekritizoval túto liekovú politiku, pretože minimálne dva roky sme nemohli presadiť to, čo sa nám podarilo za posledný rok. Pýtam sa, prečo nebol zákon o lieku už v roku 1994, keď nabehol poisťovací systém. Pýtam sa, prečo nebol centrálny register poistencov, centrálny informačný systém už v zákone v roku 1994, v zákone číslo 273, ale až po dvoch rokoch sa nám to podarilo presadiť do zákona. Prečo nebol zákon o Liečebnom poriadku hotový k 1. 1. 1995? Môžeme vám povedať, že sa pustil kurz v zdravotníctve príliš liberálne a ešte roky bude trvať, kým sa to trošku dostane do normálnych koľají, do normálnych koľají, takých, aké sú bežné v krajinách Európskej únie. Dotkli ste sa privatizácie lekární. Ja som dokončil len 79 lekární, čo sa týka privatizácie, a to bolo v prvom štvrťroku roku 1995. Tých lekární bolo 530 a v privatizácii sme dokončili len 79 lekární. Bol to rozbehnutý proces. Či to bolo správne, alebo nesprávne, či to nebolo predčasné, o tom nebudem s nikým teraz polemizovať, lebo si myslím, že mal byť zákon o lieku, ďalšie pravidlá, a tak sa mohli lekárne sprivatizovať. Kúpele. Koľko je všelijakých dohadov o kúpeľoch. Viete, keď sú dvaja, traja uchádzači, vždy bude otázka, prečo to nedostal ten alebo tamten. Povedzte mi, prosím, ktoré kúpele na Slovensku nefungujú, fungujú zle, sú neekonomické a v ktorých kúpeľoch nenastal investičný rozvoj a v podstate nedošlo k zlepšeniu poskytovania kúpeľnej starostlivosti. Povedzte mi. Prezrite si ich a dáte mi za pravdu. Privatizácia činnosti. Veď neštátna sféra pracuje štyri roky a teraz je krik o privatizácii zdravotníckych zariadení. Prosím vás pekne, je to normálne, aby sme si ponechali v majetku štátu poliklinické pracoviská a iné zdravotnícke pracoviská, v ktorých pracujú prevažne neštátni lekári, aby sme zdravotnícke zariadenia udržiavali, opravovali, investovali do nich? Prečo? Veď nech si to zoberú zamestnanci a nech sa do toho investuje a nech si to udržiavajú. Boli vypracované kritériá privatizácie. Prosím vás pekne, ani jeden zo zdravotníkov, s ktorými sa stretávam, pokiaľ sme im pravdivo vysvetlili, aké boli prijaté podmienky a kritériá privatizácie, to nekritizujú, naopak, hovoria o tom pochvalne. Zoznam, ktorý bol daný na privatizáciu. V tejto snemovni ste niektoré zdravotnícke zariadenia vyňali, dali vyňať zo zoznamu privatizácie. Skutočne nevidím dôvod prečo. Kritizujete, bolo tu povedané o ružinovskej LDK, veď tá vôbec nie je privatizovaná. Uznesením vlády bola vyňatá z privatizácie. Geriatrické centrum sv. Lukáša bolo vyňaté z privatizácie uznesením vlády a vôbec nie je v zozname o privatizácii. Prosím vás pekne, prečo by sme mali naďalej prevádzkovať denné detské sanatóriá, ktoré vznikli po revolúcii tým, že zanikali materské škôlky a aktivitou na lokálnej úrovni, chvalabohu, bola taká, vznikali denné detské sanatóriá. Prečo by to nemohol prevádzkovať niekto iný? Nevidím dôvod prečo. Zatiaľ skúsenosti z privatizácie hovoria jasne, že všetky privátne zdravotnícke zariadenia nabrali lepšiu kvalitu a za tým si stojím, čo hovorím. Môžete sa presvedčiť. Pozrite sa, ako vyzerajú privátne kúpele. Pozrite sa, ako vyzerajú privátne lekárne. Pozrite sa, ako vyzerajú, hoci len v prenájme, privátne ambulancie stomatológov, ale aj primárnych lekárov. Choďte sa pozrieť. A čo sa týka Polikliniky Sabinov, dovoľte mi k tomu jedno vysvetlenie. Mal som aj interpeláciu od poslanca Gaľu. Pochádza z Lipian a 20 km odtiaľ je Poliklinika Sabinov. V Poliklinike Sabinov sú dve skupiny. Jedna skupina 8 privátnych lekárov a druhá skupina, kde je manažment 11 lekárov a 34 % zamestnanecká akciová spoločnosť, kde je zamestnaných 60 zamestnancov tejto polikliniky. Pri výberovom konaní dostala prednosť tá väčšia skupina pod podmienkou, aby sa dohodli s tými ďalšími ôsmimi, aby ich tam zobrali a dali im nejaké percentá. Tá druhá skupina sa postavila, že nie, chcú všetko, a robili všelijaké opatrenia, čestné i nečestné, útoky, ba útoky ešte aj na moju adresu, že to chcem privatizovať. Ja to nechcem privatizovať. Chcem, aby to mali zamestnanci a aby to nedostali tí lekári, ktorí používajú také metódy. Aj dnes majú otvorené dvere, tí ôsmi by sa mali podriadiť väčšine, pristúpiť k nim, a poliklinika bude spoločná pre všetkých zamestnancov sabinovskej polikliniky. A že dodržiavame kritériá privatizácie a zdravotníckych zariadení podľa toho, ako sme hovorili, pri ministerstve privatizácie funguje komisia, na sedeniach ktorej sa zúčastňujú nielen ľudia z krajov, ministerstva zdravotníctva, pracovníci z ministerstva pre správu a privatizáciu, ale chodili tam aj poslanci. A kto sa chce zúčastniť, môže byť účastný na tejto privatizačnej alebo výberovej komisii. Môžem povedať, že tých 180 rozhodnutí alebo odporúčaní, ktoré sa vydali, presne spĺňajú kritériá, o ktorých sme hovorili, teda že to dostávajú zamestnanci. Dostávajú to zamestnanci. Viete, okrem Sabinova a ešte jedného zdravotníckeho zariadenia, kde sme dali dve bojujúce skupiny dohromady, na ministerstve zdravotníctva nie je ani jeden protest, že by došlo k nejakej krivde. Je tu pán poslanec Gaľa, ktorý pochádza z Lipian, kde sú nejaké zdravotnícke zariadenia, nech mi povie, kto dostal tieto zdravotnícke zariadenia. Musí potvrdiť, že to dostali tí, ktorí tam pracujú. A tak to je aj v iných zdravotníckych zariadeniach. Lieková politika jednou vetou. Všetko to, čo je potrebné, aby sa spĺňali kritériá, o ktorých hovoril poslanec Gaľa, sa naplnilo. Opakujem, naplnili sa, len ich treba dodržiavať, aj poslanci, aj všetci ostatní by mali byť nápomocní rezortu, aby sme tvrdšie postupovali voči tým, ktorí si neplnia zákonné povinnosti, od neplatičov až po poskytovateľov, a to je naša spoločná úloha. Prosím vás pekne, keď je u neplatičov skoro 5 mld., prečo televízia, novinári ani poslanci sa nejdú pozrieť do podniku, ktorý neodvádza poistné, čo sťahuje pri výplatách zamestnancom, nech manažment povie prečo. A keby z tých 5 mld. sme zajtra dokázali spoločnými silami dostať 2,5 mld., tak asi situácia by bola trošku iná a nikto by nerozprával a nedramatizoval situáciu v zdravotníctve. Jasné, môžete mi povedať, že sú to reči. Vieme, čo sme mali urobiť. Potrebovali sme urobiť také opatrenia, aby sme zabránili týmto negatívnym javom a našli ďalšie riešenia. Prosím vás pekne, je to riešenie, keď sa povie, že treba doplniť 5 mld. bez toho, aby sa urobili opatrenia? Aby sa tých ďalších 5 mld., keby ich vláda dala do zdravotníctva, niekde nestratilo? Opatrenia boli prijaté a máme aj ďalšie riešenia, sú aj ďalšie riešenia, ktoré stabilizujú a zlepšia stav v zdravotníctve. Vážení páni poslanci, pani poslankyne, viem, že kritizovať zdravotníctvo je najľahšie. Ale dovoľte mi, aby som ešte raz zopakoval jednu vetu. Môžete sa poniektorí smiať tomu, čo poviem. Slovenské zdravotníctvo bolo WHO vybrané ako modelová krajina a je vzorom pre postkomunistické krajiny v transformácii zdravotníctva. Sám som sa zúčastnil na niekoľkých rokovaniach na tejto úrovni, kde sa takto hovorilo. Je pravda, že je menej peňazí, ale za tým treba vidieť príčinu, o ktorej som hovoril. A toto treba riešiť. Keď sa to vyrieši a 5 mld. sa dostane tam, kam patrí, tak napätie a pnutie v zdravotníctve prestane a nebudeme mať asi o čom hovoriť. Na záver mi dovoľte jednu vetu. Transformácia zdravotníctva v iných krajinách prebieha 40 - 50 rokov a stále ho transformujú. Bol som v Belgicku, aj belgický minister sa prišiel pozrieť na Slovensko, ako vlastne u nás funguje poisťovací systém, ktorý je založený na solidarite a povinnom poistení. A je to jediná z krajín, ktorá robí transformáciu zdravotníctva podľa zásad Svetovej zdravotníckej organizácie Zdravie pre všetkých a sociálna spravodlivosť pre občanov daného štátu. A tento model sa najviac približuje tomu, čo razí do budúcnosti Svetová zdravotnícka organizácia. Robíme tu takú dynamickú transformáciu možno päť rokov a namiesto toho, aby sme sa spoločnými silami snažili riešiť detské choroby, tak budeme vykladať katastrofické scenáre, strašiť ľudí a predpovedať, že v septembri sa všetko skončí a budeme ich liečiť dobrým slovom. Neskončí sa to tak. Zdravotníctvo pôjde ďalej. Problémy budú stále, pretože každá krajina zápasí s nedostatkom finančných prostriedkov. Pozrite sa, kam sa dostal americký poisťovací systém. Máme posledné výskumy a informácie, koľko miliárd chýba v rôznych poisťovniach v Spojených štátoch. A je to vyspelá dvestoročná demokracia. U nás transformujeme dynamicky päť rokov a myslím si, že aj o päť rokov budú problémy, ale nebudú až také ako teraz. Aj o päť rokov bude menej prostriedkov, o päť rokov sa budeme musieť takisto učiť z toho, čo máme, poskytovať zdravotnú starostlivosť na úrovni. A zdravotnícke zariadenia sú vybavené diagnostikou, ktorá je skutočne rovnocenná s hociktorou krajinou v Európe, to vám môžem zodpovedne povedať. Máme 5 500 liekov v kategorizácii. Tu ale skutočne musí nastať poriadok, musia byť určené pravidlá a nemôže sa diať to, čo sa deje. Aj distributérov sme mali vyše 200 - 240. Počas pôsobenia tohto rezortu sa odobrala asi 120 distributérom, takzvaným distributérom, licencia. Vážené pani poslankyne a poslanci, ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4900 || sorted: SK_term_1.tsv:line=4901-->
            <u xml:id="ParlaMint-SK_1998-07-15-t1m49.u120" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u120.p1">Ďakujem. Nech sa páči, pán Gaľa.</seg>
            </u>
            <!--orig: SK_term_1.tsv-line4901 || sorted: SK_term_1.tsv:line=4902-->
            <u xml:id="ParlaMint-SK_1998-07-15-t1m49.u121" who="#MilanGaľa.1953" ana="#regular">
               <seg xml:id="ParlaMint-SK_1998-07-15-t1m49.u121.p1">Ďakujem za slovo, pán podpredseda. Teším sa, že pán minister oznámil, že slovenský model transformácie zdravotníctva bol vybraný Svetovou zdravotníckou organizáciou ako vzorový. Isteže, má na tom podiel on, ale okrem iného musí priznať aj to, že opozícia počas štyroch rokov kvalifikovane a permanentne kritizovala rezort, čo tiež prispelo k tomu, že naša transformácia je v takom stave, ako popísal. Otázky z jeho strany na mňa, prečo nebol zákon o lieku už v roku 1994, ale až v roku 1998, prečo nebol prijatý centrálny informačný systém v zákone 273, resp. prečo sa Liečebný poriadok prijímal až na jar v roku 1995, sú skutočne otázky do vlastných radov, pretože legislatívnu iniciatívu mal rezort. Pri privatizácii kúpeľov som vo svojom vystúpení kritizoval hlavne ten moment, že bol prijatý úzus, že 51 % zostane štátnych, zvyšok sa bude privatizovať. Tento názor sa porušil. Prečo chýba v systéme toľko peňazí, ako chýba? Prečo je neplatičstvo na úrovni 5 mld. korún? Okrem iného aj preto, že zákon o revitalizácii umožnil falošné očakávania. Asi 1 200 slovenských podnikov v očakávaní, že budú revitalizované aj na úrovni toho, že sa im odpustia platby za zdravotné poistenie počas obdobia, keď budú v revitalizácii, jednoducho sa podpisuje na tomto stave. To je vlastne všetko, čo som chcel povedať. Ďakujem za slovo.</seg>
            </u>
            <!--orig: SK_term_1.tsv-line4902 || sorted: SK_term_1.tsv:line=4903-->
            <u xml:id="ParlaMint-SK_1998-07-15-t1m49.u122" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u122.p1">Ďakujem. Nech sa páči, pán Fico.</seg>
            </u>
            <!--orig: SK_term_1.tsv-line4903 || sorted: SK_term_1.tsv:line=4904-->
            <u xml:id="ParlaMint-SK_1998-07-15-t1m49.u123" who="#RobertFico.1964" ana="#regular">
               <seg xml:id="ParlaMint-SK_1998-07-15-t1m49.u123.p1">Pán minister, počas hodiny otázok som položil otázku pánu premiérovi, žiaľ, nebola vyžrebovaná. Ale tú istú otázku položím vám. Od roku 1994 ste ministrom zdravotníctva, ale domnievam sa, že od tohto obdobia ste pravdepodobne nevstúpili do normálnej nemocnice a nevideli ste, aká miera zdravotnej starostlivosti sa poskytuje obyčajným ľuďom. Poviem vám príklad, ktorý sa mi osobne stal. Bol som účastníkom dopravnej nehody, pri ktorej boli aj vážne zranenia. Prvá sanitka prišla po 30 minútach, nevybavená, bez akýchkoľvek zariadení. Nechcem hovoriť o pomeroch v nemocnici, kde nemali operačné rukavice, kde nemali ďalšie a ďalšie veci. Takže naozaj je úsmevné, keď hovoríte o slovenskom zdravotníctve, ako o nejakom modeli, a asi naozaj sa bude treba nad týmto pozastaviť. Ďakujem.</seg>
            </u>
            <!--orig: SK_term_1.tsv-line4904 || sorted: SK_term_1.tsv:line=4905-->
            <u xml:id="ParlaMint-SK_1998-07-15-t1m49.u124" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u124.p1">Pani poslankyňa Schmögnerová, nech sa páči.</seg>
            </u>
            <!--orig: SK_term_1.tsv-line4905 || sorted: SK_term_1.tsv:line=4906-->
            <u xml:id="ParlaMint-SK_1998-07-15-t1m49.u125" who="#BrigitaSchmögnerová.1947" ana="#regular">
               <seg xml:id="ParlaMint-SK_1998-07-15-t1m49.u125.p1">Ďakujem pekne. Pán minister, dovoľte mi, aby som sa na vás obrátila ako na člena vlády, ktorá v troch po sebe idúcich uzneseniach anulovala uznesenie Národnej rady Slovenskej republiky zo začiatku júla 1997. V tomto uznesení Národná rada Slovenskej republiky rozhodla o tom, že zo zoznamu zdravotníckych zariadení, ktorý ste predložili na transformáciu a následnú privatizáciu, sa mali vyňať niektoré z nich. Boli to predovšetkým detské ozdravovne, zariadenia pre dlhodobo chorých atď. Vláda Slovenskej republiky sa rozhodla z tohto zoznamu rešpektovať jedine tri zdravotnícke zariadenia. Na všetky ostatné zdravotnícke zariadenia dala pokyn, aby sa transformovali a privatizovali. Chcem povedať, že boli medzi nimi aj také významné zdravotnícke zariadenia, ako napríklad Ústav respiračných chorôb Nový Smokovec, Wolkrov ústav v Polianke, všetky detské ozdravovne atď. Chcem vedieť, aký je teda váš postoj. Či je tu Národná rada Slovenskej republiky skutočne iba na žart, alebo beriete vážne uznesenia Národnej rady? Ďakujem.</seg>
            </u>
            <!--orig: SK_term_1.tsv-line4906 || sorted: SK_term_1.tsv:line=4907-->
            <u xml:id="ParlaMint-SK_1998-07-15-t1m49.u126" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u126.p1">Povedali ste, že budete vystupovať, o chvíľu ste v poradí. Teraz interpelujete ministra? Dokedy tu budeme? Vy si doma sedíte, teraz ste prišli a už vystupujete. <vocal type="noise"><desc>Hlasy z pléna.</desc></vocal> Pokoj. Buď ticho, ty si bol tiež preč. Pán Kováč, nech sa páči.</seg>
            </u>
            <!--orig: SK_term_1.tsv-line4907 || sorted: SK_term_1.tsv:line=4908-->
            <u xml:id="ParlaMint-SK_1998-07-15-t1m49.u127" who="#RomanKováč.1940" ana="#regular">
               <seg xml:id="ParlaMint-SK_1998-07-15-t1m49.u127.p1">Vážený pán minister, vy ste položili množstvo otázok tomuto parlamentu a, žiaľ, chyba je, že ste si ich nepoložili sám sebe. Položili ste otázku, prečo bol zákon o Liečebnom poriadku neskoro vydaný. Prečo je v kategorizácii toľko liekov. No, veď vy ste tie lieky dávali do Liečebného poriadku, do kategorizácie. Položili ste otázku, ako je možné, že máme neplatičov. Pán minister, viete, koľko nemocníc sú neplatiči zdravotného poistenia? Všetky nemocnice, ktoré riadite, neplatia poistné do Fondu zdravotného poistenia. Všetky nemocnice. Platia len tú predpísanú výšku, ktorú odvádza zamestnanec a zamestnávateľ ani korunu. Hovorí sa, že ryba smrdí od hlavy. Myslím si, ak v tomto prípade chcete, aby druhí dodržiavali zákon, tak to musia dodržiavať organizácie, ktoré priamo riadite alebo prostredníctvom krajských úradov, ktoré riadi takisto vláda. To je druhá otázka. Tretia otázka. Hovoríte, že ste presadili až o dva roky zákon. Voči komu? Veď máte v parlamente väčšinu. Vy ste to nevedeli presadiť u svojich poslancov? Hovoríte, že nefunguje zákon 277 a prečo nebola prijatá novela. Prečo ste ju predložili posledné 4 mesiace alebo 5 mesiacov vašej vlády do parlamentu? Prečo nie pred tromi rokmi alebo pred dvoma? Mali ste štvorročné vládne obdobie. Mali ste ho využiť naplno. Podľa môjho názoru ste sa koncentrovali na veci, ktoré nie sú podstatné, a dôležité veci, a to je financovanie zdravotníctva, vám úplne uniklo. To, že ste sa kŕčovite pridržiavali bodových systémov, ktoré, viete veľmi dobre, že sú vlastne čiernou dierou, do ktorej môžete nasypať peňazí, koľko chcete, to práve spôsobilo problémy v zdravotníctve. To, že ste neprešli včas na iný spôsob financovania.</seg>
            </u>
            <!--orig: SK_term_1.tsv-line4908 || sorted: SK_term_1.tsv:line=4909-->
            <u xml:id="ParlaMint-SK_1998-07-15-t1m49.u128" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u128.p1">Nech sa páči, pán minister.</seg>
            </u>
            <!--orig: SK_term_1.tsv-line4909 || sorted: SK_term_1.tsv:line=4910-->
            <u xml:id="ParlaMint-SK_1998-07-15-t1m49.u129" who="#ĽubomírJavorský.1949" ana="#regular">
               <seg xml:id="ParlaMint-SK_1998-07-15-t1m49.u129.p1">Vážený pán predsedajúci, dámy, páni, na otázku pani poslankyne Schmögnerovej chcem povedať asi toľko. Zatiaľ prešli v komisii zariadenia, ktoré sa netýkali toho, o čom hovoríte. Ani Smokovec, ani ďalšia liečebňa neboli v komisii. Čo sa týka liečebne pre dlhodobo chorých, tak sa vás opýtam, aký je rozdiel medzi liečebňou pre dlhodobo chorých v štátnom a neštátnom sektore, keď sú financované prostredníctvom zdravotných poisťovní. Liečebný poriadok a všetky zákony, ktoré hovoria o poskytovaní zdravotnej starostlivosti, platia rovnako pre súkromný i štátny rezort. Nikde sa neplatí, pretože liečebná starostlivosť sa poskytuje na základe zdravotného poistenia. A čo sa týka liečební pre dlhodobo chorých, tak sme vybrali len tie, ktoré nie sú súčasťou nemocnice a sú mimo nemocnice. Sporná bola liečebňa v Ružinove, bola však vybratá uznesením vlády a nejde do privatizácie, tak ako geriatria v Košiciach a ostatné liečebne či detské denné sanatóriá takisto neboli v komisii. A teraz ešte aj k tým detským denným sanatóriám sa pýtam, aký je dôvod, aby to nemohlo byť poskytované na úrovni komunálnej alebo privátnej. V tom nevidím rozdiel. Ale ani tieto ešte neboli zaradené do privatizácie. Neboli. Pán poslanec, chcem sa vás len jednou vetou opýtať, prečo ste odišli, keď sa malo pred mesiacom hlasovať o zákone číslo 277. Ďakujem pekne.</seg>
            </u>
            <!--orig: SK_term_1.tsv-line4910 || sorted: SK_term_1.tsv:line=4911-->
            <u xml:id="ParlaMint-SK_1998-07-15-t1m49.u130" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u130.p1">Prosil by som pánov ministrov, aby nereagovali na každé vystúpenie, pretože tu budeme týždeň. <vocal type="noise"><desc>Ruch v sále.</desc></vocal> Pokoj, vážení, necháme vás tu a môžete tu byť. Nech sa páči, pán Brňák.</seg>
            </u>
            <!--orig: SK_term_1.tsv-line4911 || sorted: SK_term_1.tsv:line=4912-->
            <u xml:id="ParlaMint-SK_1998-07-15-t1m49.u131" who="#PeterBrňák.1959" ana="#regular">
               <seg xml:id="ParlaMint-SK_1998-07-15-t1m49.u131.p1">Pán predsedajúci, chcem iba oznámiť, že o 16.00 hodine sa zídu členovia ústavnoprávneho výboru na schôdzi, na ktorej predmetom rokovania bude jediný bod - tlač 1040, teraz dodaná. Ďakujem.</seg>
            </u>
            <!--orig: SK_term_1.tsv-line4912 || sorted: SK_term_1.tsv:line=4913-->
            <u xml:id="ParlaMint-SK_1998-07-15-t1m49.u132" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u132.p1">Aspoň bude dnes spravená užitočná robota. Nech sa páči, pán Roman Kováč.</seg>
            </u>
            <!--orig: SK_term_1.tsv-line4913 || sorted: SK_term_1.tsv:line=4914-->
            <u xml:id="ParlaMint-SK_1998-07-15-t1m49.u133" who="#RomanKováč.1940" ana="#regular">
               <seg xml:id="ParlaMint-SK_1998-07-15-t1m49.u133.p1">Vážený pán minister, je tragédia, ak minister zdravotníctva nevie, aký bude rozdiel medzi liečebňou pre dlhodobo chorých v privátnych rukách a v štátnych rukách. Už som vám to viackrát povedal a znovu vám to vysvetlím. Niekto bude musieť zaplatiť fondu peniaze za túto liečebňu a tie peniaze pôjdu zo zdravotného poistenia, z toho poistenia, ktoré je určené na liečbu dlhodobo chorých, a nie na splátky do Fondu národného majetku. V tom je rozdiel. V súčasnej situácii, v ktorej je slovenské zdravotníctvo s nedostatkom financií, je hazard to, čo robíte, pretože odčerpávate zdroje zo zdravotného poistenia nie na liečbu pacientov, nie na lieky, nie na výkony, ale na splátky do Fondu národného majetku. A to je hazard, ktorý robíte.</seg>
            </u>
            <!--orig: SK_term_1.tsv-line4914 || sorted: SK_term_1.tsv:line=4915-->
            <u xml:id="ParlaMint-SK_1998-07-15-t1m49.u134" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u134.p1">Nech sa páči, pán Fico.</seg>
            </u>
            <!--orig: SK_term_1.tsv-line4915 || sorted: SK_term_1.tsv:line=4916-->
            <u xml:id="ParlaMint-SK_1998-07-15-t1m49.u135" who="#RobertFico.1964" ana="#regular">
               <seg xml:id="ParlaMint-SK_1998-07-15-t1m49.u135.p1">Pán podpredseda, chcem vás upozorniť, že riadite Národnú radu Slovenskej republiky. Toto nie je zhromaždenie na nejakom poľnohospodárskom družstve alebo neviem kde, kde si môžete dovoliť takéto neokázalé poznámky. Ak sa bude ešte raz opakovať to, čo neustále predvádzate, dáme návrh na výmenu predsedajúceho tejto schôdze.</seg>
            </u>
            <!--orig: SK_term_1.tsv-line4916 || sorted: SK_term_1.tsv:line=4917-->
            <u xml:id="ParlaMint-SK_1998-07-15-t1m49.u136" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u136.p1">Ďakujem. Môžete to spraviť, budem rád. <kinesic type="applause"><desc>Potlesk.</desc></kinesic> Môžete dať aj návrh, pán Fico. Nech sa páči, pán Weiss.</seg>
            </u>
            <!--orig: SK_term_1.tsv-line4917 || sorted: SK_term_1.tsv:line=4918-->
            <u xml:id="ParlaMint-SK_1998-07-15-t1m49.u137" who="#PeterWeiss.1952" ana="#regular">
               <seg xml:id="ParlaMint-SK_1998-07-15-t1m49.u137.p1">Vážení členovia vlády, vážené kolegyne, vážení kolegovia, programové vyhlásenie vlády je verejne prijatý záväzok k zodpovednosti za krajinu, a nie nezáväzné slohové cvičenie. Preto som očakával, že vláda pred tvárou verejnosti prostredníctvom priameho televízneho prenosu bude porovnávať to, čo bolo napísané v programovom vyhlásení vlády, s tým, čo sa konkrétne vykonalo alebo čo sa aj nevykonalo. A že vláda bude ochotná diskutovať s opozíciou práve na túto tému. Ani jedno z týchto mojich očakávaní sa, žiaľ, nenaplnilo. Manipulácia, ktorú Hnutie za demokratické Slovensko robí so Slovenskou televíziou, ale aj s touto rozpravou, dáva ďalšie svedectvo, že vláda sa bojí verejnej konfrontácie s opozíciou, lebo by jednoducho nedokázala vysvetliť veľké rozdiely medzi zámermi a skutočnými výsledkami. Je to aj jasný dôkaz o tom, aké má vládna koalícia predstavy o demokracii. Ministerstvo zahraničných vecí sa rozhodlo sprístupniť odpočet programového vyhlásenia vlády prehľadne a na prvý pohľad aj v objektívnej forme. Rozdelili si hárok papiera na dvoje, pričom na ľavej, menšej strane uvádzajú ciele programového vyhlásenia vlády a na pravej samotné hodnotenie. Pôvodný text, ak teda porovnáme tento text s pôvodným textom programového vyhlásenia vlády z januára 1995, však ukáže, že tvorcovia odpočtu starostlivo povyberali z pôvodného vyhlásenia iba tie vety a pasáže, ktoré čo najmenej poškodia optimistický duch reči o vynikajúcich výsledkoch Slovenska v oblasti zahraničnej politiky. Nemožno povedať, že by tak urobili z nedostatku priestoru. Napriek tomu, že priestor vyhradený pôvodným cieľom zahraničnej politiky zaberá iba štvrtinu celkovej plochy strany, mnohokrát sú tu iba biele miesta alebo neúplné pasáže ukončené tromi bodkami. Na ilustráciu možno uviesť začiatok textu cieľov programového vyhlásenia, ako sme ho dostali my poslanci. "Vláda vychádza z presvedčenia, že rozšírenie Európskej únie o reformujúce sa strany strednej a východnej Európy bude výhodné z hľadiska celého európskeho kontinentu." V pôvodnom texte programového vyhlásenia vlády je to však až tretia veta piateho odseku. Nemožno sa čudovať. Keby tvorcovia uviedli čo len predchádzajúce vety odseku, celý odpočet by dostal oveľa pesimistickejšiu podobu. Spomínané vety totiž znejú: "Ekonomický rozmer v zahraničnej politike štátu sa výrazne posilní. Prioritou je cieľavedomé približovanie sa k Európskej únii so zámerom získať plné členstvo v horizonte roku 2000." A ďalej: "Vláda očakáva, že po ukončení medzivládnej konferencie Európskej únie, ktorá by sa mala otvoriť podľa plánu v roku 1996, sa začnú oficiálne rokovania o vstupe Slovenskej republiky do Európskej únie." Teda toto bolo ako prioritný cieľ v programovom vyhlásení vlády. Do odpočtu sa už tento cieľ jednoducho nedostal. Postup tvorcov odpočtu teda priam navádza čitateľa, aby konfrontoval texty a pozorne si všímal cenzúrované pasáže, lebo tie nám vlastne prezradia, v čom vláda nepriamo priznáva, že zlyhala. V časti venovanej spolupráci so susednými krajinami cenzori napríklad vypustili nasledujúcu vetu: "Slovenská republika bude preto vystupovať ako spoľahlivý a konštruktívny partner, ktorý podobný prístup očakáva i od svojich susedov. S Českou republikou, Poľskom a Maďarskom nás spája spoločný záujem o vstup do západoeurópskych a transatlantických štruktúr." Koniec citátu z programového vyhlásenia vlády. Tieto vety sú už len nostalgickou spomienkou na časy, keď Slovensko malo dobré, ba až priateľské vzťahy so susedmi a keď spoločný vstup do integračných štruktúr bol ešte realitou. Ak by tvorcovia odpočtu uviedli aj tieto vety, museli by naozaj krvopotne vysvetľovať, prečo Slovensko o toto postavenie prišlo a kto to zapríčinil. V porovnávaní toho, čo tvorcovia odpočtu uverejnili a čo sa rozhodli zatajiť, by sme mohli pokračovať ešte dlho. Preto na záver už iba jeden citát, týka sa diplomatickej služby a, samozrejme, v odpočte chýba: "Uplatnenie v diplomatickej službe nájdu len pracovníci s vysokou odbornosťou, overenou profesionalitou a s vysokými morálnymi kvalitami. Práca v zahraničnej službe sa tak stane vecou osobnej cti a vysokým prejavom dôvery zo strany vlasti." Prečo sa tvorcovia odpočtu vyhli slovám o vysokej odbornosti, profesionalite a morálnych kvalitách tých osôb, ktoré v posledných týždňoch odišli alebo sa chystajú odísť do diplomatických služieb? Nedali vynechaním tejto pasáže vládneho programu najlepšiu odpoveď na otázku o kvalitách takýchto diplomatov? Už tieto príklady ukazujú, vážené kolegyne, vážení kolegovia, že vláda chce zakrývať skutočný stav vecí, že si netrúfla priamo konfrontovať kľúčové pasáže vlastného programu s reálnymi výsledkami. Aj to je dôkaz, že je to vláda, ktorá neverí ani sama sebe, svojim výsledkom, a neverí ani občanom Slovenskej republiky, lebo inak by sa nemusela uchyľovať k takýmto kamufláciám, k takýmto lacným trikom. Dámy a páni, v súčasnom období prudkých geopolitických zmien a strategických integračných rozhodnutí mimoriadne vzrástla miera rizika, že nesprávna voľba zahraničnopolitických cieľov, resp. prostriedkov na ich dosahovanie, môže krajinu zavliecť do geopolitického dobrodružstva môže priniesť pre Slovensko dlhodobé a ťažko prekonateľné následky. Práve podcenenie tohto rizika je osobitne významným faktorom zlyhania súčasnej vládnej garnitúry v roku 1997 v Madride a Luxemburgu pri presadzovaní dlhodobých strategických národnoštátnych záujmov, ktoré boli zafixované ako zahraničnopolitické priority v programových vyhláseniach všetkých vlád Slovenskej republiky od roku 1990, ale aj v platnej obrannej doktríne Slovenskej republiky. Nechcem nijako znižovať poctivú prácu odborníkov na ministerstve zahraničných vecí, na Úrade vlády Slovenskej republiky, v rôznych rezortoch pri napĺňaní Európskej dohody alebo pri príprave na vstup Slovenskej republiky do NATO. Je tu však jedna tvrdá skutočnosť. Skutočnosť, že Slovenská republika, ktorá ešte koncom leta 1994 mala rovnaké pozície a šance v úsilí o integráciu do NATO a Európskej únie a o prijatie do OECD ako ostatné krajiny vyšehradskej skupiny, nebola zaradená ani do prvej vlny rozširovania aliancie, ani do prvej skupiny krajín, s ktorými sa začnú priame a intenzívne rozhovory o vstupe do Európskej únie a nie je stále ani členom OECD. To je podľa mňa rozhodujúcim východiskom analýzy tendencií a výsledkov zahraničnej politiky samostatnej Slovenskej republiky nielen počas štyroch rokov vládnutia tejto vlády, ale počas päťročnej existencie samostatnej Slovenskej republiky. Tým skôr, že v druhom polroku 1992 vtedajší víťaz volieb odôvodňoval nevyhnutnosť osamostatnenia sa Slovenskej republiky a rozdelenia česko-slovenskej federácie práve tým, že Slovenská republika sa má integrovať do Európy ako suverénny štát, a nie ako región. A práve pri napĺňaní tohto cieľa sme jednoducho za susedmi zaostali. V Slovenskej republike sa v dôsledku tohto trojnásobného odmietnutia veľmi skomplikovala situácia. Hrozí jej, že ak neprekoná súčasnú zahraničnopolitickú krízu, bude mať menšiu úroveň národnej bezpečnosti ako susedia. Pozorne som počúval diskusiu o organizovanom zločine. Taká zdanlivá maličkosť, ako že šéf slovenskej tajnej služby už tretíkrát nebol pozvaný na stretnutia šéfov tajných služieb demokratických štátov, je jednoducho významným faktom, ktorý svedčí o tom, že naša kooperácia s inými krajinami pri potláčaní organizovaného zločinu vinou tejto vlády nie je na dostatočnej úrovni. Slovensku tiež hrozí, že nebude mať potrebné zdroje na modernizáciu, že sa zväčší jeho civilizačné zaostávanie, že bude trpieť nedostatkom zahraničného kapitálu a prostriedkov na reštrukturalizáciu hospodárstva, že poklesne kvalita životného prostredia, že cena práce slovenských robotníkov a zamestnancov ostane najnižšia v strednej Európe, že sa bude zvyšovať sociálne napätie, klesať životná úroveň a kvalita životného prostredia, že sa prehĺbia rozdiely medzi chudobnými a bohatými regiónmi v našej krajine a zostrí sa problém dlhodobej nezamestnanosti najmä mladých ľudí. V tejto súvislosti by som chcel reagovať na poznámky, že vlastne ak sa nedostaneme do Európskej únie, tak lepšie budeme riešiť problém nezamestnanosti, lebo aj Európska únia má problém s nezamestnanosťou. To je jeden hlboký, fatálny omyl a veľmi nebezpečná ilúzia, že ak ostaneme izolovanou krajinou, budeme mať plnú zamestnanosť. Ak sa Slovensko nevymaní z tejto zahraničnopolitickej krízy, jednoducho sa obmedzia postupne možnosti pre slovenských občanov cestovať a pre mladých ľudí študovať a pracovať v zahraničí, lebo izolácia vždy znamená zaostávanie, biedu, vypojenie zo svetových informačných tokov a posilňovanie nedemokratických, autoritárskych až totalitných metód vládnutia, čo vyvoláva práve u najschopnejších, najkvalifikovanejších pracovníkov emigračné nálady, a tým aj oslabovanie rozvojového potenciálu spoločnosti. Prekonať túto krízu a ujsť pred jej negatívnymi dôsledkami preto znamená presne pomenovať príčiny stavu, do ktorého sme sa v zahraničnej politike dostali. V predloženom odpočte niet ani stopy po takomto úsilí. Vymenúvajú sa v podstate samozrejmé stykové a organizačné aktivity ministerstva zahraničných vecí a Úradu vlády pre integráciu i ďalších rezortov, ktoré vyplývajú z dohody o pridružení. Predseda vlády hľadal príčiny neplnenia politických kritérií, a preto aj neprizvania Slovenskej republiky do prvej skupiny asociovaných krajín, s ktorými sa začnú priame rozhovory o vstupe všade inde, len nie v činnosti vlastnej vlády. Stalo sa vôbec volebnou stratégiou vládnucich strán šíriť bolestníctvo, vyvolávať pocity krivdy, ktoré sa vraj Slovensku dejú, že Slovenská republika je komusi kosťou v krku a stala sa obeťou medzinárodného sprisahania. Sme svedkami obvinenia domácich i zahraničných novinárov, pracovníkov zastupiteľských úradov, ktoré pracujú v Slovenskej republike, že šíria dezinformácie o Slovensku. Sme svedkami nových a nových obvinení opozície, že pokazila medzinárodnú povesť Slovenska tým, že si vôbec dovolila vyjadrovať sa k súčasnému nedemokratickému, nekultúrnemu a nekompetentnému spôsobu vládnutia. Tento postup mi pripomína postup trénera mužstva, ktoré neuspelo na majstrovstvách sveta, trénera, ktorý sa usiluje presvedčiť verejnosť, že jeho mužstvo nabehalo viac kilometrov v príprave ako úspešnejšie mužstvá, že zohralo viac prípravných zápasov a vypotilo viac potu a že za všetko môžu novinári, ktorí mužstvo kritizovali a vnášali doň rozpory, za všetko môžu súperi, ktorí si dovolili streliť nášmu mužstvu aj nejaký ten gól, a najmä, že za to môžu rozhodcovia, ktorí nechceli mať pochopenie pre prehrešky našich hráčov. Seriózne polemizovať s takouto argumentáciou je, samozrejme, veľmi ťažké. Chcem sa v súvislosti s výčitkou o tom, že opozícia internacionalizuje domáce problémy, a preto spôsobila zahraničnopolitický debakel tejto vláde, opýtať, čo vlastne mala, vážené dámy a vážení páni, opozícia robiť. V prvom rade mala zrejme nekritizovať nerešpektovanie rozhodnutí Ústavného súdu. Mala zrejme pochváliť vládnucu koalíciu, ako demokraticky v novembri 1994 prebrala v tejto miestnosti moc. Mali sme zrejme pochváliť predsedu vlády za to, akým spôsobom nedávno vyzval občanov, aby aj nezdanené peniaze si vlastne očistili kupovaním štátnych dlhopisov. Mali sme vlastne vysloviť vládnej koalícii uznanie za predloženie zákonov alebo noviel zákonov o voľbách - teraz nebudem hovoriť o obsahu týchto zákonov -, za to, že ich predložili tesne pred voľbami. To je skutočne skvelý demokratický postup. Mali sme a mali by sme zrejme pochváliť HZDS, že sústavne zneužíva verejnoprávnu Slovenskú televíziu ako svoj propagandistický nástroj. A keď nám toto všetko kompetentní ľudia v zahraničí, ktorí čerpajú informácie zo svojich zastupiteľských orgánov, úradov, povedia, tak našou povinnosťou podľa predstáv týchto plačkov, ako opozícia a novinári škodia Slovensku, by zrejme malo byť ohnivo presviedčať partnerov v zahraničí, že v slovenskom parlamente k žiadnemu nerešpektovaniu rozhodnutí Ústavného súdu neprišlo. Ale to by znamenalo, vážené kolegyne, vážení kolegovia, že opozícia by prestala byť opozíciou, že by vlastne mala byť umlčaná, a ešte keby sa umlčala aj tlač, všetky problémy Slovenska by vlastne zmizli. Je to veľmi scestná predstava. Napokon, čo kritizuje opozícia v činnosti vlády? Opozícia kritizuje v činnosti vlády presne to, s čím je nespokojných 60 % občanov Slovenskej republiky, ktorí podľa opakovaných výskumov verejnej mienky prišli k záveru, že Slovensko sa uberá zlým smerom. Vari by sme mali zatlieskať vláde a vládnej koalícii za to, že vytvorila vrstvu bohatých z vlastných radov takým spôsobom, že pán Gavorník sa o tom bojí písať aj pamäti? Potom by sme boli dobrou opozíciou, a zrejme potom by Slovensko malo vystlanú cestu do Európskej únie. Hovorím o tom preto, že propaganda vlády, že za zahraničnopolitický neúspech môže opozícia, je už taká vytrvalá a taká demagogická, že si treba pozrieť jej psychologické pozadie. Dámy a páni z vládnej koalície, radi hovoríte svojim ľuďom to, čo sami chcete počuť. Má to iba jednu chybu. Vaše videnie sveta je falošné. Vytvárate vo svojich radoch i v radoch svojich priaznivcov kolektívnu hystériu, v ktorej sa spája opájanie vlastnou mocou s pocitom obáv, čo bude, keď už nebudete náhodou pri moci. Čím viac prehier, ktoré sú napokon vždy prehrami samostatnej slovenskej štátnosti, na svojej ceste zaznamenávate, tým menej ste ochotní poučiť sa z vlastných chýb, tým neadekvátnejšie reagujete a spôsobujete krajine stále väčšie škody. Kým nevzdelaný človek príčiny problémov nevie pochopiť, hysterický človek ich jednoducho nechce pochopiť. Vy už neodmietate fakty o zahraničnopolitickom zlyhaní, ale ponúkate spoločnosti falošné vysvetlenia. Používate niektoré frázy, ako napríklad o špinení do vlastného hniezda, ktorými sa kŕčovite usilujete odbíjať pre vás nepríjemnú realitu. Každú pripomienku, že ste mali štyri roky všetku moc, všetky informačné kanály v rukách, prelietali ste státisíce kilometrov, a napriek tomu ste v zahraničnej politike neuspeli, zahriaknete útokom na opozíciu či novinárov a obviníte ich zo zrady. Vytvorili ste si typický hysterický obraz sveta, v ktorom všetko do seba zapadá. Vláda je fantastická, ale Slovensko sa stalo obeťou medzinárodného sprisahania. A na všetko si nájdete nejaké malé čiastkové príklady, ktoré ten váš obraz sveta akože dokumentujú. Problém je len v tom, že toto videnie sveta je falošné. Stredoeurópske národy už veľakrát v tomto storočí doplatili na takéto kolektívne hystérie. Videli sme, k akej katastrofe viedol konflikt takýchto kolektívnych hystérií v bývalej Juhoslávii. Vráťme sa preto, vážené kolegyne a kolegovia, k faktom. Aké boli východiská Slovenskej republiky? V podobnej, ba horšej situácii ako Slovensko boli pri svojom štarte do samostatných štátnych aktivít na medzinárodnom poli napríklad Slovinsko a Estónsko, ktoré sú dnes medzi tými krajinami, s ktorými sa začnú priame rozhovory o vstupe do Európskej únie. Prečo vlády týchto krajín zvládli integračné procesy? Neboli tieto malé krajiny, ako to tu dnes zaznelo, tiež na tanieri veľmocí? Vari Slovinsko, Estónsko, Česko, Maďarsko, ale aj Poľsko zapredali svoje národné záujmy? A jediná Slovenská republika je výnimkou? Vari všetky malé krajiny Európskej únie - Dánsko, Rakúsko, Holandsko, Belgicko, Švédsko - zapredali svoje národné záujmy tým, že sú integrované? To im chcete otvorene povedať na medzinárodných rokovaniach? Kolegyne, kolegovia, veď predsa úlohou zahraničnej politiky nie je vyplakávať, že sme pod istým tlakom, že aj iné krajiny majú svoje záujmy. Úlohou zahraničnej politiky je v tomto záujmovom poli presadiť národný záujem našej krajiny. A práve toto sa vám nepodarilo splniť. Zlyhali ste v tejto dôležitej úlohe. Slovenská republika bola predsa uznaná rovnako ako Česko a dlhý čas, vlastne až do novembra 1994, bolo možné pozorovať úsilie iných štátov a medzinárodných organizácií prejavovať voči obom súčastiam bývalej federácie až úzkostlivo ten istý prístup. Slovensko sa teda nedostalo do medzinárodnopolitických ťažkostí v dôsledku malej intenzity zahraničných stykov alebo kvôli nedobudovanosti zahraničnej služby, hoci v tejto oblasti muselo riešiť pochopiteľne viac problémov ako Česká republika. Vyhovárať sa na údajnú mladosť štátu, jednoducho neobstojí. Neznalosť, arogancia, svojvôľa, nedemokratické praktiky v spravovaní štátu, neokrôchané správanie ústavných činiteľov, nezodpovedné podriaďovanie politiky štátu agresívnym a egoistickým záujmom úzkych privatizačných a hospodárskych loby, naivita či populistické získavanie hlasov voličov vyvolávaním vášní a nepriateľstva voči všetkému, čo prichádza zo Západu, z Bruselu či Washingtonu, za to predsa nemôže iba päťapolročný vek samostatnej slovenskej štátnosti, za to môžu konkrétne politické strany a ľudia, ktorí ich reprezentujú. Hlavnou príčinou zahraničnopolitických problémov Slovenska je, vážené kolegyne, vážení kolegovia, strata dôveryhodnosti, kredibility jeho vládnucej politickej reprezentácie u partnerov. Vypuklo sa to prejavuje napríklad v sporoch o menšinovú politiku. Dnešná slovenská reprezentácia má taký nízky kredit, že jej už neveria ani v takých prípadoch, keď hovorí pravdu. Strata kredibility bola vyvolaná predovšetkým spôsobom, akým slovenská vládnuca garnitúra narábala s mocou. Séria porušení demokratických pravidiel a princípov právneho štátu, ktorá vyvrcholila zmarením referenda a nerešpektovaním rozhodnutia Ústavného súdu, mala za následok, že Slovenská republika ako jediná pridružená krajina dostala od Európskej únie demarše a neskôr ju Európska komisia opäť vyhodnotila ako jedinú krajinu, ktorá nesplnila politické kritériá z Kodane. Túto zásadnú skutočnosť - kolegyne a kolegovia, viem, že ste pri mojich slovách mnohí nahnevaní - si jednoducho nechcete uvedomiť a nechcete z nej vyvodiť politické závery. Kredibilita súvisí aj s takou obyčajnou vecou, ako je slušné správanie. Opakované prejavy hrubosti voči ústavným činiteľom Českej republiky, to je jednoducho nezodpovedné ruinovanie medzinárodnej povinnosti krajiny a zhubná politika odháňania prirodzeného spojenca v situácii, keď Slovensko nič tak nepotrebuje ako práve prirodzených spojencov. Pripomeňme si hrubé vyjadrenia na adresu amerických predstaviteľov, ale aj predstaviteľov iných štátov. Slušnosť a takt predsa nie sú známkou slabosti ani prejavom podkladania sa silnejším. A grobiánstvo ani v medzištátnych vzťahoch nie je tým najlepším spôsobom, ako presvedčiť partnerov o svojej pravde. Kredibilite Slovenska určite neprospeli ani vyhlásenia predstaviteľov HZDS a SNS smerujúce k rehabilitácii prezidenta fašistického vojnového slovenského štátu Jozefa Tisa, ktorý do poslednej chvíle kolaboroval s Hitlerom, ani pozvanie vodcu francúzskeho národného frontu Jean-Marie Le Paina na návštevu Slovenska predsedom vládnucej Slovenskej národnej strany. V medzinárodnom spoločenstve platia určité hodnoty a pravidlá hry a existuje určitá mocenskopolitická realita, ktorú treba v záujme úspechu krajiny rešpektovať, nie sa na ňu urážať. A ešte by som v súvislosti s nesplnením programového vyhlásenia vlády v zahraničnopolitickej oblasti chcel poukázať na jednu skutočnosť, ktorú tiež neradi počúvate. Pre zahraničnú politiku súčasnej vládnucej garnitúry bol charakteristický nesúlad praktických politických krokov s vládnym programom, s oficiálnymi proklamáciami a sľubmi verejne danými zahraničným partnerom. Uvádzanie príkladov by zabralo veľa času. Vládnuca koalícia ako celok a jej jednotlivé zložky zaujímali a zaujímajú k zahraničnopolitickým prioritám vlády, ktorými sú integrácia do NATO a Európskej únie a vstup do OECD, schizofrenický postoj. Minister obrany a podpredseda vlády pre otázky integrácie cestujú po svete a presviedčajú o dobrých úmysloch vlády a predsedovia strán, ktorí ich do vlády nominovali, hlásajú neutralitu a politiku Európskej únie označujú za zvrhlú či teroristickú. Minister obrany dokonca podpisuje petíciu za neutralitu. Môže byť pri takejto schizofrénii vláda hodnoverná? Za touto schizofréniou sa skrýva izolacionizmus živený ilúziami o exkluzívnosti geopolitického postavenia Slovenska a o výnimočnosti Slovenskej republiky, pozri napríklad heslo o osobitnej slovenskej ceste transformácie, ktorá vraj všade vzbudzuje úžas. Izolacionizmus je ideológiou tej časti nových vlastníkov, ktorá vzišla zo spolitizovanej a protekčnej privatizácie, ktorá si netrúfa obstáť v stále náročnejšej hospodárskej súťaži vyplývajúcej z otvárania sa našej krajiny Európe a svetu. Je to ideológia tej časti kapitálotvornej vrstvy, ktorá stavia na udržanie klientskeho systému, na direktívne zásahy svojej vlády do ekonomiky, na upevňovanie vlastnej hospodárskej moci prostredníctvom systému zvýhodňovania svojich zámerov zo strany vládnucich politických strán, ktoré na odplatu finančne podporuje. Je to ideológia tých, ktorí chcú svoje záujmy presadzovať prostredníctvom prerastania hospodárskej a politickej moci a posilňovania autoritatívnych metód vládnutia. Tento izolacionizmus vedie krajinu k autarkii v hospodárskom živote a k preferovaniu ochranárskych opatrení pred stimulovaním rastu konkurencieschopnosti v globálnej súťaži a je útočiskom tej časti podnikateľskej sféry, ktorá svoju hospodársku slabosť a neschopnosť obstáť v náročnej hospodárskej súťaži na jednej strane cynicky kompenzuje zdrojmi zo štátneho rozpočtu a na druhej strane ju zastiera šírením ilúzií o veľkom bratovi na Východe, ktorý vraj otvára náruč svojich trhov aj pre naše konkurencieneschopné výrobky. Uvažovať o východiskách z krízovej situácie, v ktorej sa nachádza slovenská zahraničná politika, znamená uvažovať predovšetkým o tom, ako demokraticky prekonať, resp. oslabiť politickú tendenciu k izolacionizmu. Som presvedčený, kolegyne a kolegovia, že zahraničná politika sa dá robiť podstatne inak a lepšie, ako to predviedla súčasná vláda, keď je zahraničná politika podriadená názorom a vrtochom jedného človeka, nemá jasnú koncepciu a trpí na improvizáciu a nekoordinovanosť. Jej súčasné neradostné efekty možno prekonať iba zodpovednosťou za štát, čo bude podložené odbornosťou a schopnosťou abstraktne myslieť v širších historických a geopolitických súvislostiach. Z krízy sa inak nedostaneme a krajina sa môže ocitnúť v tej realite, pri popise ktorej jedným známym politólogom jeden známy slovenský politik nemohol po celú noc zaspať. Práve zahraničná politika je tou oblasťou, v ktorej i napriek prirodzeným rozdielom medzi vládnucimi a opozičnými stranami jestvuje najväčší priestor na hľadanie konsenzu v prospech presadzovania dlhodobých národnoštátnych záujmov. Ak má zahraničná politika vzhľadom na jej dlhodobé dôsledky pre slovenské obyvateľstvo reprezentovať záujmy všetkých občanov, nemôže ju koncipovať a uskutočňovať iba jeden politický subjekt. Preto je potrebné dosiahnuť pragmatickú koordináciu politických aktivít parlamentných strán, štátnych orgánov, mimovládnych organizácií, občianskych združení pri dosahovaní zahraničnopolitických cieľov. Súčasná vláda nemala o takúto koordináciu jednoducho záujem. Preto sme presadzovali a budeme presadzovať zavedenie systému konzultácií predstaviteľov parlamentných strán k dôležitým zahraničnopolitickým otázkam a rozhodnutiam. Spomeňme si, akým spôsobom sa pripravovala a schválila napríklad Základná zmluva medzi Slovenskou republikou a Maďarskou republikou. Takéto konzultácie by umožnili v prospech Slovenska využiť potenciál straníckych zahraničných stykov tých politických subjektov, ktoré patria do európskych a svetových politických rodín. V tejto súvislosti je osobitne žiaduce posilniť úlohu Zahraničného výboru Národnej rady nielen pri kontrole uskutočňovania zahraničnej politiky, ale aj pri jej utváraní. Dôležité je tiež vytvárať podmienky na intenzívnejší dialóg výkonnej moci s odbornou verejnosťou i so zahraničnými akademickými kruhmi o zahraničnopolitických otázkach. Takýmto spôsobom možno odstrániť rozhodovanie o dôležitých veciach štátneho záujmu a riziká nesprávnej interpretácie udalostí, javov a trendov v zahraničnopolitickej oblasti iba úzkym okruhom zainteresovaných osôb alebo dokonca iba jednou osobou. Strana demokratickej ľavice chce zahraničnú politiku koncipovať primerane miestu, úlohe a reálnym možnostiam v európskych a globálnych procesoch. Vieme, že to je zahraničná politika malého štátu. V prípade, že budeme po voľbách vo vláde, zasadíme sa o to, aby sa zahraničnopolitické aktivity a postoje Slovenskej republiky oslobodili od individualistických, voluntaristických a konjunkturálnych prístupov a nereálnych velikášskych predstáv o možnostiach Slovenskej republiky určovať vývoj európskych a svetových vzťahov. O to dôslednejšie sa budeme usilovať presadzovať dlhodobé národnoštátne záujmy, podporovať verejnú diskusiu o týchto dlhodobých zahraničnopolitických prioritách Slovenska na prelome 20. a 21. storočia, ale to si bude, kolegyne a kolegovia, vyžadovať odstránenie doterajšieho umelého a primitívneho delenia spoločnosti na dobrých a zlých Slovákov, prestať vylučovať niektoré skupiny obyvateľstva z účasti na tvorbe a uskutočňovaní zahraničnej politiky, ako sa to dialo za tejto vlády, a zapojiť do tohto procesu celý intelektuálny potenciál Slovenska. Naším národnoštátnym záujmom je stať sa súčasťou pásma stabilných demokratických a prosperujúcich krajín, aby sa v dôsledku úspešnej integrácie zvýšila životná úroveň obyvateľstva, posilnila sa vnútorná i zahraničná bezpečnosť, skvalitnilo sa životné prostredie a zvýšili sa sociálne štandardy. Aby sa tak stalo, aby sa veci na Slovensku zmenili k lepšiemu, treba novú vládu zloženú z demokratických politických síl. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4918 || sorted: SK_term_1.tsv:line=4919-->
            <u xml:id="ParlaMint-SK_1998-07-15-t1m49.u138" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u138.p1">Nech sa páči, pani podpredsedníčka.</seg>
            </u>
            <!--orig: SK_term_1.tsv-line4919 || sorted: SK_term_1.tsv:line=4920-->
            <u xml:id="ParlaMint-SK_1998-07-15-t1m49.u139" who="#KatarínaTóthová.1940" ana="#regular">
               <seg xml:id="ParlaMint-SK_1998-07-15-t1m49.u139.p1">Vážený pán predsedajúci, vážené pani poslankyne, vážení páni poslanci, prichodí mi opätovne zopakovať to, čo som povedala včera a čo som myslela veľmi vážne. Veľmi ľutujem, že diskusiu nepreberá televízia, pretože prezentácia, ktorá tu bola hlavne pred chvíľou, by bola veľavravná. Osobne protestujem proti termínom arogancia, nedemokracia, agresivita, neokrôchanosť a grobiánstvo, ktoré bolo adresované tým, ktorí predložili odpočet. Predložila som ho tiež a, vážený pán poslanec, vyprosujem si tieto termíny, ktoré patria aj na moju osobu. A myslím to vážne. Ďalej chcem konštatovať, že ste transplantovali závery, ktoré nikto z členov vlády neuviedol. Chcem odpovedať na vašu otázku, čo mala robiť opozícia. Spomenuli ste aj ústavnosť, zrejme ste mysleli katastrofálnu neústavnosť. Neviem, či ste tu boli, alebo nie, keď som dávala odpočet. Nebudem opakovať, ako vyzerá Slovenská republika v porovnaní s inými asociovanými krajinami, ako aj s krajinami Európskej únie, ale chcem vám opätovne dôrazne povedať, že pri vytknutí nesúladnosti ustanovení zákonov Slovenská republika v počte nálezov Ústavného súdu je na dolnej hranici rozpätia 13 nálezmi a že sú krajiny s 90, 60, ba aj 127 nálezmi. A pokiaľ ide o neústavnosť, teda vytknutie nesúladnosti ustanovení vládnych nariadení, je Slovenská republika na dolnej hranici s jedným nálezom, čo je úplne neporovnateľné s inými krajinami, a mohla som s plným vedomím konštatovať, že ústavnosť týchto aktov je nadštandardná. Tak neviem, o čom hovoríte, ale presne viem, že opozícia, ktorá do zahraničia dávala signály o katastrofálnej neústavnosti v Slovenskej republike, určite toto nemala robiť a je to odpoveď na otázku, čo mala robiť. Obdobne pri poslednom zákone o voľbách opozícia dávala signály o tom, že sa zakazujú koalície, aký nedemokratický postup atď. Dovolím si vám prečítať, že z krajín ako Rakúsko, Spolková republika, Estónsko, Turecko, Maďarsko, Poľsko, Rumunsko, Ruská federácia, Španielsko, Švédsko, Litva, Izrael, Cyprus, Bulharsko, Česko koalíciu zvýhodňujú jedine Poľsko a Rumunsko, čo sú už určité rezíduá, a v západnej Európe nie je zvykom koalície zvýhodňovať. Teda úprava, ktorá sa urobila, je prispôsobením sa nášho práva právu západoeurópskych štátov. A myslím si, že opozícia nemala obviňovať slovenskú legislatívu z toho, z čoho ju obviňovala. Exemplárnym prípadom sú konkrétne avíza zástupcov opozície do európskych inštitúcií k zákonu o nadáciách, o jeho likvidačnom charaktere na uzákonenie 100-tisícovej základiny, ktorú ešte parlament zmäkčil do 6 mesiacov dosiahnuť, keď to vôbec nebola likvidačná suma a vzápätí bol v Čechách prijatý zákon s 500-tisícovou základinou. A čo robila česká opozícia? Bežala do západoeurópskych inštitúcií na svoju legislatívu a na svoju vládu a na svoju krajinu dávať negatívne informácie? Vážení, koľko bolo daných impulzov, koľko bolo vyjadrení v rozhlase? Mám to všetko zosumarizované - Slobodná Európa, Hlas Ameriky, vyjadrenia pre zahraničné denníky. Takže otázka, čo mala robiť opozícia, je skutočne namieste, ale s inou odpoveďou, ako to urobil pán poslanec Weiss. Ďakujem za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4920 || sorted: SK_term_1.tsv:line=4921-->
            <u xml:id="ParlaMint-SK_1998-07-15-t1m49.u140" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u140.p1">Ďakujem. Pán podpredseda Húska.</seg>
            </u>
            <!--orig: SK_term_1.tsv-line4921 || sorted: SK_term_1.tsv:line=4922-->
            <u xml:id="ParlaMint-SK_1998-07-15-t1m49.u141" who="#AugustínMariánHúska.1929" ana="#regular">
               <seg xml:id="ParlaMint-SK_1998-07-15-t1m49.u141.p1">Ďakujem, pán predsedajúci. Naozaj, nejdem reagovať na celý príspevok pána poslanca Weissa, chcem len povedať, že, samozrejme, vnímam to tak, akože má naozaj problémy hovoriť celkom pokojne o problematike Slovenskej republiky a slovenskej politiky. Ale chcem upozorniť, že hovoril o niektorých veciach, ktoré nie sú absolútne o nič opreté. Napríklad vyhlasovanie o tom, že táto vláda chce autarkiu, izolacionizmus, že politické zoskupenia a HZDS touto orientáciou postupuje, je absolútne nepravdivé. Vieme veľmi dobre, čo je to medzinárodná deľba práce. My, vážení priatelia, na rozdiel od vás, pán poslanec Weiss, sme neboli odchovaní mliekom trvalej servility voči mocným tohto sveta. Vy ste, samozrejme, trvale presvedčený o tom, že musíte mať nad sebou nejakého veľkého brata. Ale my neočakávame nijaké roztvorené náručie veľkého ruského brata, ako ste to naznačovali, naopak, chceme seriózne vzťahy a upozorňujeme na to, že keby sme mali naozaj také osobitné vzťahy práve s Ruskom, tak by bola vyzerala obchodná bilancia trocha inak, ako vyzerá. Je to nezodpovednosť, je to bezočivosť, je to zlomyseľnosť, vážený pán poslanec. A mám obavy o vašu žlč. Ďakujem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4922 || sorted: SK_term_1.tsv:line=4923-->
            <u xml:id="ParlaMint-SK_1998-07-15-t1m49.u142" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u142.p1">Ďakujem. Pani Belohorská.</seg>
            </u>
            <!--orig: SK_term_1.tsv-line4923 || sorted: SK_term_1.tsv:line=4924-->
            <u xml:id="ParlaMint-SK_1998-07-15-t1m49.u143" who="#IrenaBelohorská.1948" ana="#regular">
               <seg xml:id="ParlaMint-SK_1998-07-15-t1m49.u143.p1">Ďakujem pekne, pán predsedajúci. Vyjadrila by som sa k pánu Weissovi možno aj v kontexte predchádzajúcej diskusie o zdravotníctve. Existuje jedna diagnóza, a tá sa volá exhibicionizmus. Všetci to poznajú, poznajú to aj laici. Sú to tí páni, ktorým je občas teplo na ulici a vyzliekajú sa. Okrem toho ale existuje ešte aj verbálny exhibicionizmus, a to sme si práve mali možnosť vypočuť. Štyri roky ste sa pripravovali na to, aby ste povedali, čo ste si na túto vládu naskladali. Mali ste krátke obdobie, keď ste sa spojili s inými a vtedy - dokonca ste mali podpredsedníčku vlády - ste neurobili nič. Ale možno vám povedať jedno, stále tými rečami podvádzate. V tom ste sa nezmenili. Tak ako ste aj na tomto mieste hovorili o tom, koľko žien, kde má byť a ako zaťahujete a oslovujete ženy svojimi politickými programami, tak vám odporúčam, aby ste sa pozreli na vlastnú kandidátku, koľko ich tam máte.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4924 || sorted: SK_term_1.tsv:line=4925-->
            <u xml:id="ParlaMint-SK_1998-07-15-t1m49.u144" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u144.p1">Ďakujem. Pán poslanec Glinský.</seg>
            </u>
            <!--orig: SK_term_1.tsv-line4925 || sorted: SK_term_1.tsv:line=4926-->
            <u xml:id="ParlaMint-SK_1998-07-15-t1m49.u145" who="#JozefGlinský.1953" ana="#regular">
               <seg xml:id="ParlaMint-SK_1998-07-15-t1m49.u145.p1">Ďakujem. Chcem sa stotožniť s vystúpením pána podpredsedu Húsku. Aj mne pripomína vystúpenie kolegu Weissa prinajmenej začiatok sedemdesiatych rokov, len v opačnom garde. Naozaj mám permanentne pocit, že mu chýba schopnosť samostatného, osobnostného prístupu v medzinárodnej politike. Pán poslanec, Nové slovo bez rešpektu uviedlo napríklad takéto slová rakúskej veľvyslankyne: "Máme tu predsa do činenia s vysoko kultivovaným národom, s vysokou úrovňou vzdelania bez sklonov k radikalite." Prečo je to tak, keď sa podobne vyslovili mnohí iní znalci a veľvyslanci? Prečo je to tak, že mienkotvorné médiá, ktoré často vyjadrujú prístup charakteristický pre vládu tej-ktorej krajiny, opisujú Slovensko ako zaostalú krajinu podobnú Bosne? Prečo už mnou citovaný šéf Európskej banky pre obnovu a rozvoj povedal v Belgicku, že nie je dobré povedať, že na Slovensku vôbec niečo funguje? Prečo sa stále takto o Slovensku píše? Prečo sa k tomu nevyjadrujete? Prečo podporujete tento prístup k Slovensku? Prečo? Zadarmo či za peniaze? V každom prípade ústavný činiteľ je povinný republiku brániť, a ak to nerobí, v takejto situácii zásadne poškodzuje republiku a dopúšťa sa niečoho, čo je na hranici vlastizrady alebo už je vlastizradou. Prečo v Rakúsku prognostickí experti Slovensko zaradili na koniec rebríčka, dokonca za Bosnu a Juhosláviu v politickej stabilite? Prečo? Podobne v menovej stabilite.</seg>
            </u>
            <kinesic type="ringing">
               <desc>Zaznel zvuk časomiery.</desc>
            </kinesic>
            <!--orig: SK_term_1.tsv-line4926 || sorted: SK_term_1.tsv:line=4927-->
            <u xml:id="ParlaMint-SK_1998-07-15-t1m49.u146" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u146.p1">Ďakujem. Pán Kováč.</seg>
            </u>
            <!--orig: SK_term_1.tsv-line4927 || sorted: SK_term_1.tsv:line=4928-->
            <u xml:id="ParlaMint-SK_1998-07-15-t1m49.u147" who="#RomanKováč.1940" ana="#regular">
               <seg xml:id="ParlaMint-SK_1998-07-15-t1m49.u147.p1">Myslím si, že pán poslanec Weiss veľmi výrazne oddelil dva pojmy, a to je vládna koalícia a Slovensko. Slovensko si skutočne zaslúži, aby sme o ňom hovorili dobre, ale vládna koalícia si to nezaslúži. A prečo my by sme mali hovoriť dobre o vládnej koalícii? Veď vládna koalícia - HZDS, SNS, ZRS - to nie je Slovensko. Slovensko to je 5,5 milióna občanov, z ktorých túto koalíciu volilo, nech poviem, 1,5 milióna. V poriadku, ale to nie je celé Slovensko. Celé Slovensko je niečo celkom iné. Takže bol by som rád, keby ste si nezamieňali tieto dva pojmy. Slovensko, to je krajina, to je štát, to je samostatný štát so svojím obyvateľstvom a vládna koalícia je zoskupenie troch politických strán, ktoré momentálne sú pri moci, ktoré robia chybné kroky a ktoré oprávnene kritizujeme. A to je jedno či tu, alebo vonku. Tým neškodíme vôbec Slovensku, ak kritizujeme kroky tejto vládnej koalície.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4928 || sorted: SK_term_1.tsv:line=4929-->
            <u xml:id="ParlaMint-SK_1998-07-15-t1m49.u148" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u148.p1">Ďakujem. Pani Schmögnerová, nech sa páči, ďalšia žlč, poďte sem k nám, nech nám to "naforsírujete".</seg>
            </u>
            <vocal type="laughter">
               <desc>Smiech v sále.</desc>
            </vocal>
            <!--orig: SK_term_1.tsv-line4929 || sorted: SK_term_1.tsv:line=4930-->
            <u xml:id="ParlaMint-SK_1998-07-15-t1m49.u149" who="#BrigitaSchmögnerová.1947" ana="#regular">
               <seg xml:id="ParlaMint-SK_1998-07-15-t1m49.u149.p1">Vážení členovia vlády, vážené kolegyne, kolegovia, táto vláda mala po prvýkrát v histórii Slovenskej republiky štyri roky na to, aby zásadne rozbehla slovenské hospodárstvo, vytvorila priaznivé podnikateľské prostredie, prilákala zahraničných investorov, aby svojou hospodárskou politikou vytvorila výborné východiská pre budúcu vládu, nech to bude vláda ktorýchkoľvek politických strán. Podotýkam, že táto vláda zdedila koncom roku 1994 priaznivé východiskové podmienky, na ktoré mohla nadväzovať. V roku 1994 sa po prvýkrát dosiahol hospodársky rast od roku 1989. Bol to rast 4,9 %. Rok predtým prepad -3,7 %. Miera inflácie poklesla z 25,1 % v roku 1993 na 11,7 % v roku 1994. Negatívne saldo bilancie zahraničného obchodu z -26,9 mld. Sk v roku 1993 prešlo do pozitívneho salda, resp. do prebytku 2,6 mld. v roku 1994. Saldo bilancie za výrobky a služby dohromady z negatíva -20,4 mld. v roku 1993 dokonca stúplo až na 24,4 mld. Sk. Negatívne saldo štátneho rozpočtu prestalo narastať, stabilizovalo sa. Tieto výsledky si môžete prečítať v správe Štatistického úradu aj v roku 1997, pretože sa retrospektívne publikujú. Táto vláda mala vytvorené priaznivé vonkajšie podmienky. Po krátkom počiatočnom spomalení rastu v Európskej únii, ktorej trhy predstavujú pre nás najvýznamnejšie teritórium, sa postupne dostavil hospodársky rast a ten sa stabilizoval na úrovni 2 - 3 %. Táto vláda vládla v období, keď ešte dožívala určitá eufória z pomoci zahraničných vlád transformujúcim sa štátom. Štáty Európskej únie, Spojených štátov amerických, Kanady, Japonska atď. poskytovali vysoké finančné pomoci vládam transformujúcich sa štátov. Rozsah finančnej pomoci predstavoval ročne okolo 8 - 10 mld. Sk. Táto pomoc sa poskytovala rôznymi formami, nezahŕňam do toho, samozrejme, pôžičkové schémy, ktoré slovenská vláda v tom čase získala. Za týchto podmienok stačilo iba vlastne kormidlovať rozbehnutý vlak tým smerom, ako sa bol rozbehol v roku 1994. Stačilo iba prikladať uhlie a držať kormidlo. V roku 1995 sa naozaj hospodársky vlak uberal v takom smere, ako sa naštartoval. Od roku 1996 však vláda Slovenskej republiky začala robiť politiku, ktorá bola založená na voluntarizme, nekompetentnosti a presadzovaní záujmov úzkych podnikateľských skupín. Dovoľte mi to stručne demonštrovať. Prijali sa rozhodnutia bez ohľadu na makroekonomické dôsledky o neúnosnom zrýchľovaní infraštruktúrnych projektov. Prijalo sa rozhodnutie, ktoré bolo podmienené aj úzkymi mocenskopolitickými záujmami, ktoré súviselo s novým územnosprávnym usporiadaním a ktoré si vyžiadalo niekoľko desiatok miliárd nákladov. O nekompetentnosti vlády hovorí množstvo rozhodnutí, vládnych nariadení, vládnych vyhlášok, ktoré jednoznačne ukázali, že ich autori ich pripravovali za zeleným stolom bez toho, aby poznali reálny život. Dôsledky ale znášali jednoduchí ľudia, znášali ich podnikatelia, znášali ich všetci. Uvediem znovu aspoň niekoľko príkladov. Exekučný zákon, ktorý prijala Národná rada a ktorý vládna koalícia nemala predložiť bez toho, aby nebola koordinovala tento krok s Českou republikou. A tak sa stalo, že desiatky miliárd korún boli schopní vymôcť českí podnikatelia zo slovenských podnikov. Rovnako nekompetentné bolo zavedenie dovozných depozít, spôsob zavedenia dovozných certifikátov, zavedenie mzdovej regulácie v poslednom štvrťroku 1997, ale aj čerstvý príklad zákona o trhových poriadkoch, ktorý neposkytol dostatočný čas na prispôsobenie sa trhovcom. Mohla by som, samozrejme, v tomto výpočte pokračovať. Úzke podnikateľské záujmy sa jednoznačne podpísali pod mnohé zákony. Uveďme napríklad zákon o veľkej privatizácii, uveďme napríklad zákon a novelizácie zákonov o cenných papieroch, o dani z príjmov atď. Vážená vládna koalícia, som rada, že u vás má autoritu taká významná inštitúcia, akou je Svetová banka. Je však neprípustné, aby ste jej odbornú úroveň diskreditovali tým, že účelovo citujete zo štúdie Svetovej banky o slovenskom hospodárstve iba to, čo sa vám hodí. Neviem, či bola táto štúdia v celom rozsahu preložená z anglického jazyka do jazyka slovenského. Ale keďže mám v rukách originál, chcem vám, pán podpredseda vlády, položiť otázku, prečo ste neuviedli okrem pozitívnych hodnotení, ktoré sa naozaj v tejto štúdii nachádzajú, aj výhrady Svetovej banky, upozornenia na riziká, vážne zdvihnutie, varovné zdvihnutie prsta a zároveň aj odporúčania Svetovej banky, ako tieto riziká eliminovať, ako sa im možno aj vyhnúť. Prečo ste teda neuviedli aj negatívne hodnotenia vo vývoji slovenského hospodárstva, ktoré táto štúdia uvádza, a prečo ste neuviedli aj podiel vlády na nich? Prečo, pán podpredseda vlády? Nečítali ste túto štúdiu celú? Dovoľte mi, vážená snemovňa, sústrediť sa iba na veľmi úzky výsek z programového vyhlásenia vlády. Je skutočne, bohužiaľ, málo času a, napokon, odrečnili ste si svoje pred pohľadmi slovenskej verejnosti a my si tu hovoríme iba sami sebe. Chcem sa vyjadriť k dvom okruhom, k záväzkom vlády v podnikovej sfére... <vocal type="noise"><desc>Hlasy v sále</desc></vocal>. Je to vašou zásluhou, vážená vládna koalícia, že tu nie je prenos pre verejnosť, ale, napokon, som tomu rada, pretože dnes nám stačí ísť na míting a veľmi jednoducho demonštrujeme demokraciu v očiach súčasnej vládnej koalície. Chcem sa teda zmieniť iba k dvom otázkam alebo dvom okruhom, ku ktorým sa zaviazala vláda Slovenskej republiky, a to k okruhom, k záväzkom vlády v podnikovej a bankovej sfére. Dovoľte mi odcitovať niekoľko záväzkov vlády z programového vyhlásenia vlády. V programovom vyhlásení vlády sa hovorí, že: "Vláda sa zaväzuje zintenzívniť ozdravenie a reštrukturalizačné procesy podnikov, v čo najkratšom čase prijať opatrenia na odstránenie pretrvávajúcich nezdravých javov, akými sú vysoká platobná neschopnosť a finančná nedisciplinovanosť." Toľko citát. Skúsme sa pozrieť, ako vyzerá situácia v podnikovej sfére. Iste ju charakterizujú niektoré ukazovatele, napríklad výsledky finančného hospodárenia, pretože tie dokonca integrálne vyjadrujú zdravie podnikovej sféry. Aké sú teda výsledky ziskovosti podnikovej sféry? Nefinančné organizácie Slovenskej republiky vykazujú, bohužiaľ, permanentný pokles zisku. Vykazujú pokles rentability a, bohužiaľ, rastie počet stratových podnikov. V odvetví výroby strojov a zariadení napríklad v roku 1997 strata narástla o 42,3 %, t. j. o 7,4 mld. Sk. Stratové sú celé odvetvia - textil, odev - rast straty bol v lanskom roku o 38,9 %, kože a kožených výrobkov rast straty o 18,5 %, obuv atď. Strata v roku 1997 vzrástla o 10 %, na 58,2 mld. Počet stratových podnikov na 3 325. Pokiaľ beriem iba podniky s počtom zamestnancov na 25 %, je to 57 % podnikov. Vo finančných organizáciách nebol vývoj tiež taký dobrý, ako by sme predpokladali a podľa toho, čo si vláda zaumienila. Aj tu je charakteristický pokles zisku, ktorý napríklad v roku 1997 dosiahol 28,9 %. Pritom dochádzalo k poklesu zisku nielen v bankovníctve, ale aj v poisťovníctve. Pokles v poisťovníctve je zarážajúci - 56,1 %. Prečo? Súčasťou projektu alebo predstáv vlády o reštrukturalizácii podnikov nepochybne bola aj snaha znižovať úverovú zadlženosť a platobnú neschopnosť podnikovej sféry. Aká je skutočnosť? Zadlženosť väčšiny podnikov rastie. Nedobytné úvery dnes predstavujú, odhad je asi 120 mld. Sk. Balík zadlženosti v týchto podnikoch rastie poldruha, ba dokonca dvojnásobne rýchlejším tempom ako investičné zdroje. Popri zadlženosti podnikov voči finančnému sektoru rastie aj medzipodniková zadlženosť. Všetky doterajšie projekty na jej likvidovanie zostali na papieri alebo sa ukázali ako úplne neúčinné. Len v rezorte hospodárstva sa úhrn záväzkov priemyselných podnikov koncom roku 1997 rovnal 170 mld., celkový odhad umŕtvených zdrojov v národnom hospodárstve - pravdaže je to veľmi hrubé číslo - sa odhaduje až na úrovni 250 - 350 mld. Sk. Ako som už uviedla, aj opatrenia vlády pri riešení platobnej neschopnosti, ktoré sa pripravovali alebo realizovali, sa ukázali ako celkom neúčinné. Dokonca sa ukázal ako neúčinný aj novelizovaný zákon o konkurze a zrejme by bolo potrebné povedať prečo. Hovorila som už o kritike exekučného zákona, ale je potrebné povedať aj to, že vláda dokonca tým, že navrhla a táto Národná rada hlasmi vládnych poslancov schválila zákon o revitalizácii, výrazne dokonca ešte prispela k rastu finančnej nedisciplinovanosti, ktorá sa odrazila na zhoršení príjmov štátneho rozpočtu, ale, žiaľ, aj Sociálnej poisťovne a zdravotných poisťovní. Štyri roky mala táto vláda možnosť prijať legislatívne opatrenia a zabezpečiť výkon týchto legislatívnych opatrení, ktoré by zabránili zámernému vedeniu firiem do úpadku, tomu, čomu hovoríme tunelovanie. Končíme bilanciu štvorročného vládnutia tejto vlády bez toho, aby sa boli urobili akékoľvek kroky proti tunelovaniu. Situácia v slovenských podnikoch je aj práve preto taká, aká je. Nebudem vás zdržiavať tým, aké boli záväzky vlády, ako bude riešiť finančnú nedisciplinovanosť, len pripomeniem, lebo sme o tom nedávno hovorili, ako vyzerajú daňové nedoplatky v príjmoch dane z príjmov právnických osôb do štátneho rozpočtu, len pripomeniem, že dlhy do Sociálnej poisťovne sa odhadujú asi na 25 mld. Sk a že k podstatnému nárastu týchto dlhov prišlo práve v lanskom roku ako reakcia na pripravovaný, a potom prijatý zákon o revitalizácii. A to nehovorím vonkoncom o tom, aké dlhy majú podnikatelia a podniky voči zamestnancom, pretože sa neuhrádzajú mzdy. A som rada, že tu sedí pán minister, chcela by som vám položiť otázku, pán minister: Prečo trvalo až štyri roky, kým vláda bola schopná vôbec pripraviť návrh zákona o garančnom fonde a prečo dodnes tento zákon nebol prijatý? Viem, že odpoviete, že tomu musela predchádzať ratifikácia určitej dohody. Ale položím vám ďalšiu otázku: Prečo sme teda tú dohodu neratifikovali skôr a mimochodom aj vami pripravovaný návrh zákona o garančnom fonde, žiaľbohu, je nedostačujúcou náplasťou na to, čo tu treba riešiť. Ako pokračovať v prípade podnikateľského sektora? Čo treba urobiť na zlepšenie finančnej situácie v podnikateľskom sektore, na zníženie úverovej zadlženosti, medzipodnikovej zadlženosti? Myslím si, že máme predstavy celkom jednoznačné a konkrétne, a som presvedčená, že pokiaľ budeme mať možnosť tieto predstavy uviesť do života, sa nám to na rozdiel od toho, čo sme tu mali možnosť štyri roky vidieť, aj podarí. Základným predpokladom rozvoja podnikateľskej sféry je vytvoriť priaznivé podnikateľské prostredie. Aké je však podnikateľské prostredie po štyroch rokoch bilancovania vládnutia tejto vlády? Zhodneme sa na tom, že je to prostredie, v ktorom jednoznačne môžeme hovoriť, že nie je dostatočná konkurencia. Nemáme inštitúty, ktoré by dostatočne regulovali niektoré druhy monopolov, napríklad prirodzené, že chýbajú stabilné podmienky napríklad aj v tom, že neplatia žiadne pravidlá hry - pre niekoho platia a pre niekoho neplatia -, že je to prostredie, v ktorom dochádza k veľmi častým legislatívnym zmenám, ktoré čiastočne vieme pochopiť, lebo sa naozaj nachádzame v transformačnom období, ale častokrát tie novelizácie sú práve preto, že len naprávajú chyby nekompetentných úradníkov, ktorí pripravili návrhy zákonov. Je to prostredie s nízkou motiváciou, pretože je tu vysoká úroková sadzba, je tu vysoké daňové zaťaženie, že je to prostredie, v ktorom vládne korupcia, v ktorom vládne organizovaný zločin a v ktorom slušný podnikateľ dnes už radšej ani nepodniká. Aby sme aspoň pri jednom konkrétnom čísle zostali, toto prostredie charakterizuje vysoké úrokové sadzby, ktoré len v roku 1995 sa pri krátkodobých úveroch zvýšili o viac ako 6 % na priemernú úrokovú sadzbu 21,6 %, pričom krátkodobé úvery predstavovali 84,5 % všetkých úverov. Pri strednodobých úveroch sa sadzby zvýšili o 3,25 %. Sami uznáte, že za takýchto úrokových sadzieb, keď bez ohľadu na dĺžku poskytovaných úverov dosahovali úrokové sadzby priemerne 21 %, podnikať sa asi nedá. V programovom vyhlásení sa vláda zaviazala k tomu, že bude hľadať formy podpory konkurencieschopných výrob. Podľa výpočtu, ktorý bol uvedený v programovom vyhlásení, malo ísť najmä o stavebné stroje, zdravotnícku techniku, vzduchotechniku a energetické zariadenia, poľnohospodárske stroje, traktory atď. Rozhodne nie je možné v celej šírke o tomto hovoriť, ale dotknem sa aspoň jedného jediného, a to projektu výstavby diaľnic. Veľmi dobre si spomíname na argumentáciu pána premiéra, keď zdôvodňoval potrebu urýchliť výstavbu diaľnic. Popri iných argumentoch uvádzal aj to, že diaľnice pomôžu postaviť na nohy tie strojárske podniky, ktoré boli postihnuté konverziou, pretože im umožnia vyrábať stavebné stroje, ktoré sa budú využívať pri budovaní diaľnic. Situácia je taká, že 90 % stavebných strojov sú stroje z dovozu. Naozaj ste to mali v úmysle, keď ste rozbiehali projekt diaľnic? Ďakujem pekne. Mohli by sme hovoriť o úlohe DMD Holding, ktorý mal zohrať pozitívnu úlohu pri reštrukturalizácii úverového portfólia podnikov, no nielen úverového, ale celkovej reštrukturalizácii podnikov, v ktorých má dokonca vlastnícku účasť. Bola by som rada, keby sme sa dozvedeli aj objektívne o bilancii toho, čo DMD Holding skutočne urobil. Vieme iba približne odhadnúť, čo nás stál. Nevieme, čo pozitívne urobil. Podnikateľskú sféru zaťažuje teda vysoká úverová zaťaženosť, nereálne úroky jej znemožňujú, aby sa modernizovala, aby sa reštrukturalizovala. Je tu neúmerný tlak zákonov, ktoré sa prijímali podľa mňa predčasne, napríklad tlak exekútorov - uveďme prípad ZŤS Nová Dubnica -, a za takejto situácie sme zrejme asi sotva mohli čakať, že slovenská podnikateľská sféra bude skutočne schopná reagovať na ten rýchly hospodársky pohyb, ktorý je vo svete, a to je hlavná príčina aj toho, že klesá konkurencieschopnosť slovenskej produkcie a, bohužiaľ, každým rokom rastie deficit zahraničnoobchodnej bilancie a deficit bežného účtu platobnej bilancie. Dovoľte mi, aby som sa dotkla ešte jedného momentu, a to predstáv, čo vlastne urobiť s touto podnikateľskou sférou. Popri tom, čo som už uviedla, myslím si, že realistickejšie zmýšľajúci hospodári dnes už veľmi dobre vedia, že veľmi dôležitú úlohu pri rozvinutí podnikateľského sektora, urýchlení reštrukturalizácie budú zohrávať zahraničné investície. To je ďalšia smutná kapitola vládnutia tejto vlády počas štyroch rokov. Prečo sa ukázal taký nedostatok vstupu zahraničných investícií do slovenského hospodárstva, je, myslím si, vo všeobecnosti známe. Je to nepriaznivá politická situácia, je to, žiaľ, aj nepriaznivé alebo nedostatočne lákavé podnikateľské prostredie, ale je to aj korupcia, je to aj organizovaný zločin. A musím povedať, že aj príklady zahraničných investorov, ktorých vydávate za vrchol úspechov vašej vládnej politiky, nie sú pre mňa veľkým povzbudením. Mojím zámerom skutočne nie je získavať zahraničných investorov, ktorí sem prídu exploatovať lacnú pracovnú silu a budú poskytovať nízkokvalifikovanú prácu. Hovorím veľmi konkrétne na príklade japonskej firmy Jazaka Debnár. Viem veľmi dobre, o čom hovorím, pretože som ju navštívila. Na druhej strane je pre mňa skutočne prekvapením, ako môže vláda Slovenskej republiky pri akútnom nedostatku investícií dokonca rokovať a prijať aj návrh opatrení na podporu prieniku slovenských investícií do zahraničia. To, že podnikatelia majú záujem investovať do zahraničia, im ťažko možno vytýkať, ale ak táto vláda hľadá opatrenia, ako pomôcť expanzii slovenského kapitálu do zahraničia pri akútnom nedostatku kapitálu doma, skutočne je mi veľmi ťažké vysvetliť. Vláda sa zaviazala, že bude presadzovať zefektívnenie výkonu vlastníckych práv a povinností štátu v štátnych podnikoch a v akciových spoločnostiach s významnou účasťou štátu, resp. Fondu národného majetku. Nechcem dnes obšírne o tomto bode hovoriť. O jednej kauze sme, bohužiaľ, museli hovoriť včera, predvčerom. Mám tu na mysli Slovenskú poisťovňu. Chcem však položiť otázku členom vlády, či tak ako v prípade ministerstva financií sa nedodržal novelizovaný zákon o zabezpečení záujmov štátu v strategických podnikoch, nedodržalo sa to ani v iných rezortoch. Podľa § 4 tohto zákona sa totiž mal uskutočniť prevod vlastníckych práv všetkých strategických podnikov na rezortné ministerstvá. Mám strach, že tak, ako sa to neurobilo v prípade ministerstva financií, neurobilo sa to ani v prípade ostatných rezortov. Veľmi stručne - aj keď ťažko hovoriť stručne o takej závažnej otázke, akou je bankový sektor - by som sa chcela o tom zmieniť. V programovom vyhlásení sa vláda zaviazala, že osobitnú pozornosť upriami na dosiahnutie kapitálovej primeranosti rozhodujúcich bánk a že podporí spolu s bankovým dohľadom reštrukturalizáciu úverového portfólia týchto bánk a bude urýchlene novelizovať zákony o bankových a poisťovacích službách, prijme zákon o poistení vkladov a bude novelizovať zákon o tvorbe rezerv a oprávok. Môžem povedať, že niektoré z legislatívnych úloh sa splnili. Som rada, že sa splnili. Bol prijatý nový zákon o poistení vkladov a boli prijaté aj niektoré novely týkajúce sa bánk, teda zákona o bankách a poisťovniach. Dodnes nebol novelizovaný zákon o rezervách a oprávkach, ale to má svoje určité súvislosti. Keď sa však pozerám širšie na plnenie týchto zámerov programového vyhlásenia vlády, musím konštatovať, že tlak zo strany vládnucich politických štruktúr, vyvolených privatizérov a podnikateľov, ale i nekvalifikovanosť mnohých vládnych rozhodnutí majú za následok, že okrem legislatívy, o ktorej som hovorila, v tomto smere sa programové vyhlásenie nesplnilo skoro vôbec. Prirodzene, pokúsim sa to aj konkretizovať. V roku 1995 sa novelizoval zákon o bankách, kde podľa § 44a mala vláda Slovenskej republiky ustanoviť pravidlá reštrukturalizácie úverového portfólia Slovenskej sporiteľne a bánk, pri ktorých takzvané zlé úvery boli datované spred 1. 1. 1990. Podľa odseku 3 § 44a osnovu projektu malo pripraviť ministerstvo financií a Národná banka Slovenska všeobecne záväzným právnym predpisom. Pokiaľ viem, dodnes takýto všeobecne záväzný predpis neexistuje. O plnení tejto zákonnej povinnosti dokonca hovorí aj uznesenie vlády, podľa ktorého sa termín návrhu programu ozdravenia bánk, ktorý sa mal pripraviť ešte z uznesenia vlády z 27. 1. 1998, ktorý bol určený na koniec marca 1998, určil alebo preložil dokonca na september 1998. Je pre mňa skutočne záhadou, či táto vláda už prijíma aj uznesenia vlády pre budúcu vládu a bude si to vykazovať ako plnenie za svoje štvorročné obdobie. Pán predseda vlády sa v roku 1997 vyjadril, že vláda už splnila svoje programové vyhlásenie a bude musieť prijať nový malý program. Realita je taká, že vláda vôbec nesplnila svoje programové zámery práve v tejto sfére a ich splnenie odložila na novú vládu. Nie je to len tento jediný príklad, uvediem o chvíľku aj iný. A musím povedať, že aj napriek tomu, pán podpredseda vlády, pretože ste boli aj ministrom financií, ako veľmi dobre viete, projekt riešenia situácie v bankovej sfére bol do značnej miery už pripravený, a pokiaľ sme si mali možnosť prečítať aj odpočet ministerstva financií, ešte v roku 1995 ministerstvo financií pokračovalo na dotváraní projektu reštrukturalizácie úverového portfólia bánk s tým, že chcelo do reštrukturalizácie zapojiť v roku 1996 iba domáce zdroje a o rok na to, v roku 1997, aj zahraničné zdroje. Práve neuskutočnenie reštrukturalizácie úverového portfólia, čo napokon pripustil aspoň v jednom jedinom prípade aj pán predseda vlády pri svojom odpočte, a finančná reštrukturalizácia podnikov je jedným z najdôležitejších faktorov, prečo sú na slovenskom peňažnom trhu také neúnosné vysoké úrokové sadzby, o ktorých som pred chvíľočkou hovorila, a prečo pretrváva taká neúnosne vysoká podniková zadlženosť voči finančnému sektoru a aj medzi sebou. Záväzok vlády v programovom vyhlásení bol aj v tom, že sa dosiahne kapitálová primeranosť v rozhodujúcich bankách. Nie je to presne konkretizované, ale predpokladám, že vláda má veľmi obmedzené, resp. žiadne možnosti, pokiaľ ide o súkromné banky, takže zrejme sa tu mali na mysli finančné inštitúcie, kde existuje účasť štátu a kde je možná istá ingerencia štátu. Aké je plnenie? Je takéto: V roku 1998 sa zvýšil počet bánk, ktoré ku koncu marca nespĺňajú 8-percentný limit kapitálovej primeranosti zo štyroch na päť. Musím podotknúť, že sú tam predovšetkým tie finančné inštitúcie, v ktorých vláda alebo štát má určitú ingerenciu. Kapitálová primeranosť z 10 % v roku 1997 dokonca poklesla na 9,6 %. Klasifikované pohľadávky v bankovom sektore vzrástli na hodnotu 123,7 mld. korún. Podiel krytia klasifikovaných pohľadávok poklesol na 52,9 %, pričom pri rozhodujúcich finančných inštitúciách - VÚB, Slovenská sporiteľňa a IRB - v roku 1997 podiel krytia klasifikovaných pohľadávok predstavuje iba 16 %. Podotýkam, že sú to čísla, ktoré uvádzam zo správy Národnej banky Slovenska, ktorá bola prerokovaná v bankovej rade. Mohla by som tieto čísla aj konkretizovať. V prípade Všeobecnej úverovej banky došlo k určitému miernemu zlepšeniu v roku 1997, ale aj tak je koeficient kapitálovej primeranosti 6,2. V prípade Slovenskej sporiteľne, myslím si, že trestuhodne obchádzame to, čo sa v Slovenskej sporiteľni deje, došlo k poklesu kapitálovej primeranosti z 8,3 v roku 1996 na 7,4 v roku 1997. Pokiaľ ide o Investičnú a rozvojovú banku, kde bol podiel štátu, v roku 1996 bol koeficient kapitálovej primeranosti 3,5, v roku 1997 sa ani neuvádza zo známych dôvodov. Mohla by som, samozrejme, pokračovať, ako to vyzerá so ziskovosťou. Keďže som sa dotkla Slovenskej sporiteľne, aspoň uvediem, že ešte v roku 1996 Slovenská sporiteľňa vykazovala zisk po zdanení 401,5 mil., v roku 1997 79,5 mil. <vocal type="noise"><desc>Hlas podpredsedu vlády Kozlíka z pléna.</desc></vocal> Nie, pán podpredseda vlády, dovoľujem si voči tomu jednoznačne povedať, že nie, pretože vás prosím, aby ste si otvorili číslo 28 Trendu, ktoré uvádza prehľad o situácii v bankovom sektore za rok 1997, z ktorého presne čerpám. Áno, ale bola by som rada, aby ste sa držali faktov. Ja to aj robím a vždy som to robila. <vocal type="noise"><desc>Hlasy z pléna.</desc></vocal> Programové vyhlásenie vlády nič nehovorí o tom, že vláda by sa do konca svojho volebného obdobia bola bývala zaviazala, že bude privatizovať Slovenskú poisťovňu, Sporiteľňu, VÚB a Investičnú a rozvojovú banku. Naopak, ako všetci vieme, novelizoval sa zákon o strategických podnikoch, ktorý výslovne zakazuje, aby sa do decembra 2003 privatizovali Slovenská poisťovňa a Slovenská sporiteľňa. Čo sa však robí, čo sa však urobilo a čo sa pripravuje? Predseda vlády v januári 1996 dal zelenú privatizácii bánk veľkými podnikmi. Podnikmi - dlžníkmi. Výsledky takéhoto prístupu sme mali možnosť zažiť už pri Investičnej a rozvojovej banke. Máme informácie, že sa pripravuje, neviem, či sa už aj náhodou neuskutočnila, zmena vlastníka aj ďalšej banky, AG banky, kde sa terajší pomerne bonitní vlastníci, veľké podniky, majú zmeniť podnikateľskou skupinou okolo trenčianskej skupiny HZDS. Na dôvažok, poslednou kvapkou v nútenej správe Investičnej a rozvojovej banky bolo obídenie § 45a zákona o bankách - znovu podotýkam obídenie -, ktorý hovorí o tom, že banka má právo na úhradu majetkovej ujmy zo štátneho rozpočtu. V štátnom rozpočte na rok 1998 sa pripravených 1,3 mld. nepoužilo na úhradu majetkovej ujmy, ale použilo sa inde. Investičná a rozvojová banka nás stála zatiaľ 11 mld. Musím jednoznačne povedať, že tentoraz ani pán guvernér Národnej banky nehovoril pravdu, ak tvrdil, že daňového poplatníka to nestálo ani korunu. Minimálne by som mohla argumentovať tak, že odvod zisku, pokiaľ by tých 11 mld. zostalo v rukách Národnej banky, aby to predstavovalo zisk, by bol znamenal prírastok príjmov štátneho rozpočtu. Samozrejme, mohla by som v argumentácii aj pokračovať. Či sa z nich niečo vráti, pravdaže, dnes je hádankou. O 2 miliardy prednedávnom zvýšila Slovenská poisťovňa základné imanie v Investičnej a rozvojovej banke. Dnes už vieme veľmi dobre, prečo muselo dôjsť k zvýšeniu zákonnej poistky takmer o 100 %. Slovenská poisťovňa si potrebovala pripraviť zdroje a si ich aj skutočne týmto činom pripravila. Len v jednom roku to znamená prírastok zdrojov pre Slovenskú poisťovňu o viac ako 1 miliardu. Táto doslova - tentoraz použijem váš výraz, ktorý ste použili ešte v roku 1994 na adresu vtedajšej vlády - hazardná hra o finančný sektor pokračuje ohlásením zvyšovania základného imania v Slovenskej poisťovni - som rada, že k tomu zatiaľ nedošlo -, ale aj ohlásením toho, že nič by sa nestalo alebo dokonca, že by bolo veľmi prospešné a užitočné, keby došlo k fúzovaniu niektorých finančných inštitúcií. Chcem len podotknúť, že ak spojíte Slovenskú sporiteľňu a VÚB, z ktorých obidve sa podieľajú, okrem IRB, tieto tri sa vlastne podieľajú 90 % na zlých úveroch, chcela by som skutočne vidieť toho mága, ktorý by zo zlých úverov, zo spojení dvoch inštitúcií s takým vysokým podielom ich úverov, zrazu urobil jednu zdravú životaschopnú inštitúciu. Mohla by som prirodzene pokračovať, ale nechcem už zdržiavať a napínať vašu trpezlivosť. Chcela by som len dodať, že vládna moc nielenže nerešpektuje uznesenia Národnej rady, už sme si na to zvykli, hoci je veľmi zlé, ak si zvykáme na takéto veci, ale ukazuje sa, že častokrát vládna moc nerešpektuje ani svoje vlastné uznesenia a mení ich podľa toho, ako je to vhodné. Dotknem sa teraz uznesenia vlády Slovenskej republiky, že pôvodné uznesenie bolo také, aby sa predložila koncepcia privatizácie finančných inštitúcií do 31. 12. 1998 a že toto uznesenie sa do dnešného dňa nesplnilo. Tak neviem celkom pochopiť, na základe čoho potom vznikali všetky tieto úvahy o tom, akým spôsobom sa bude uskutočňovať privatizácia finančných inštitúcií. Vzniká to len ako okamžitý nápad v hlave jednotlivca alebo vychádzate z nejakých podrobných analýz, z nejakých koncepcií? Na záver by som chcela povedať, že štyri roky, ktoré ste mali, ste nevyužili v takom smere, ako by si to bolo slovenské hospodárstvo žiadalo. Je to škoda, pretože tie roky sa už nevrátia. Straty, ktoré z toho vznikli, bude treba kompenzovať a potrvá to dlho. <vocal type="noise"><desc>Hlasy v sále.</desc></vocal> Viete, keby ste to vedeli a chceli urobiť, tú možnosť ste už mali. Chcem však ale na záver povedať, že Strana demokratickej ľavice má veľmi jednoznačné predstavy, ako bude postupovať, aby sa podstatne zlepšila situácia v podnikateľskej sfére, a to vo finančných aj nefinančných organizáciách. Presadíme kroky, ktoré určite nie ľahko, určite nie z večera do rána, ale napravia vzniknutú situáciu. Ďakujem za pozornosť.</seg>
            </u>
            <!--orig: SK_term_1.tsv-line4930 || sorted: SK_term_1.tsv:line=4931-->
            <u xml:id="ParlaMint-SK_1998-07-15-t1m49.u150" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u150.p1">Ďakujem. Nech sa páči, pán podpredseda vlády.</seg>
            </u>
            <!--orig: SK_term_1.tsv-line4931 || sorted: SK_term_1.tsv:line=4932-->
            <u xml:id="ParlaMint-SK_1998-07-15-t1m49.u151" who="#SergejKozlík.1950" ana="#regular">
               <seg xml:id="ParlaMint-SK_1998-07-15-t1m49.u151.p1">Vážený pán predsedajúci, vážená Národná rada, vážení kolegovia, chcel by som láskavo, láskavým tónom reagovať na vystúpenie pani poslankyne. V prvom rade viac reagovala na konkrétne problémy vývoja ekonomiky, než možno na celkový rámec vývoja ekonomiky, pretože programové vyhlásenie vlády, samozrejme, zadávalo nejaký makroekonomický rámec, ktorý sa potom rozkladal do konkrétnych hospodárskych krokov. Takže skôr mi trošku chýbal pohľad na celkový vývoj ekonomiky. Ale v prvom rade, na čo by som chcel reagovať, je, pani poslankyňa, že účelovo skresľujete históriu a zámerne ste zamlčali niektoré aktuálne údaje. Keď mám pripomenúť históriu, ekonomický rast v roku 1994, tak sa vykázal už v prvom štvrťroku 1994, keď bola pri moci ešte vláda Vladimíra Mečiara, ktorá odišla v marci. To naznačuje, že ekonomický rast bol naštartovaný v roku 1993, to zastavenie poklesu. Viem dobre, koľko hodín roboty, koľko hodín úvah sme strávili nad tým, ako prekonať stagnáciu, akým spôsobom založiť rozvojové trendy Slovenskej republiky, ktoré sa premietali, podotýkam, už od prvých mesiacov roka 1994. A dobre sa pamätám - vy ste ešte vtedy neboli poslankyňou -, aký výsmech stihol v tomto parlamente štátny rozpočet na rok 1994, keď ho vláda predkladala s predpokladom nulového ekonomického rastu. To je len na oživenie pamäti. Pokiaľ ide o výdavky v roku 1994, tak to bola práve dnešná opozícia alebo vtedajšia vládna garnitúra, ktorá nastúpila do rozbehnutého vlaku jednými dverami - už som to spomínal - a druhými dverami po voľbách v septembri 1994 z neho vybehla. Takže sme pokračovali ďalej a opäť chcem povedať, že už od druhého polroku 1994 sme strávili nemálo hodín úvahami o tom, ako naštartovať strednodobý ekonomický rast, kam ho smerovať, ako riešiť problémy infraštruktúry vrátane diskusií s centrálnou bankou, od guvernéra počnúc cez viaceré osobnosti centrálnej banky. Druhý polrok 1994 sme venovali skutočne serióznym úvahám, ako naštartovať a udržať strednodobý ekonomický rast. <vocal type="noise"><desc>Hlasy z pléna.</desc></vocal> Na to ste nemali čas, neviem, čomu ste sa v tom čase venovali. Takže štyri roky vlády znamenali potvrdenie úvah, ktoré sme koncom roku 1994 - samozrejme, najmä pri zakladaní programového vyhlásenia vlády - už mali premyslené na viaczdrojové financovanie, premyslené úvahy o tom, ako jednotlivé finančné okruhy budú fungovať, ako uzatvorené samonosné finančné okruhy bez ohľadu na to, či ide o telekomunikačné systémy, energetické systémy, diaľničné systémy a ďalšie infraštrukturálne systémy. Je jasné, že počas štyroch rokov sa vynáral rad konkrétnych problémov, z ktorých na mnohé ste správne vo svojom vystúpení poukázali. Ale treba povedať, že aj vláda reagovala na mnohé tie problémy či operatívnymi, či systémovými opatreniami. A mnohé z nich sú rozporuplné. Ak ste kritizovali na jednej strane to, že sa tu nejakým spôsobom vyvíjala platobná neschopnosť a medzipodniková zadlženosť, tými istými ústami ste kritizovali exekučný zákon, zákon o bankrotoch a niektoré ďalšie, alebo nariadenie o mzdovej regulácii, trhové poriadky, neviem, certifikačné opatrenia. Všetko to boli, samozrejme, zásahy do hospodárskeho systému, ktoré sú nové, ktoré musí systém vstrebať, na ktoré si musia zvyknúť podnikatelia a štátna správa, ale jednoducho bolo ich potrebné prijať a spoločnosť sa musí s nimi naučiť žiť. Tam, kde sme sa nedohodli s podnikateľmi, trebárs v rozumnom vývoji miezd, tak sme museli zasiahnuť do vývoja aj nariadením vlády o mzdovej regulácii. A myslím si, že rok 1998 naznačuje, že sa toto nariadenie neminulo účinku, hoci aj my uznávame, že je kostrbaté, a keď sa ukáže pozitívny vývoj, veľmi radi od tohto nariadenia odídeme. Čo sa týka hospodárskych výsledkov, je pravda, že bol pokles tvorby hospodárskeho výsledku v rokoch 1996, 1997 kulminoval najmä v dôsledku reštriktívnych opatrení, prudkého nárastu ceny peňazí, rastom finančných nákladov, ale prvý kvartál roku 1998 už naznačuje isté preklenutie, rast hospodárskeho výsledku o 30 % v porovnaní s rokom 1997, z toho v bankovníctve 6,3-násobok rastu hospodárskeho výsledku, v nefinančnej sfére 10-percentný rast tvorby zisku. Rastú aj straty, ale treba povedať A aj B, aj tvorba zisku. Na druhej strane organizácie, ktoré neprekonali problémy svojho rozvoja, sa dostávajú do straty a je dôležité, aby ozdravné opatrenia, najmä fungovanie zákona o bankrote, exekučný zákon a ďalšie finančné nástroje dokázali eliminovať takéto nefungujúce podniky. Čo sa týka medzipodnikovej zadlženosti a vôbec týchto problémov, je možné si všimnúť aj iné údaje, to znamená vývoj primárnej, prvotnej a druhotnej platobnej neschopnosti, kde konjunkturálne prieskumy naznačujú, že došlo počas ostatných dvoch rokov k výraznému poklesu prvotnej a druhotnej platobnej neschopnosti, to znamená, že vývoj medzipodnikovej zadlženosti sa nevyvíjal takým tempom ako rast hrubého domáceho produktu v bežných cenách, to znamená, že popri problémoch, ktoré nesporne existujú, boli aj určité pozitívne tendencie. Projekt výstavby diaľnic. Povedal som, že budem reagovať. Je pravdou, mali sme predstavu, že strojárske firmy sa dodávkami strojov výraznejšie zapoja do výstavby diaľnic, ale faktom je, že toto už nastáva, že si treba uvedomiť, že diaľnice boli štartované v roku 1996, naplno sa rozvinuli v roku 1997 a reakcia strojárstva prichádza prirodzene asi neskôr. Na výstave v Nitre som už videl veľmi kvalitné ťažké cestné stroje, ktoré sa presadili, ktoré naše stavebné firmy idú odoberať prostredníctvom akvizícií, prostredníctvom rozvoja tejto výroby. Určite v ďalšom strednodobom horizonte sa slovenské strojárske firmy výraznejšie presadia svojimi dodávkami vo výstavbe diaľnic. Zázraky sa ani v tejto oblasti nedejú za jeden rok. Obchodná platobná bilancia. Áno, sú tam problémy a, samozrejme, nástrojmi na podporu exportu i ochranu trhu je určitý náznak zlepšenia, keď v 1. kvartáli 1998 sa rast exportu blíži k 11 % oproti 6 % rastu trebárs v roku 1997. Čo sa týka zahraničného kapitálu, plne s vami súhlasím, pani poslankyňa, že nie je vykúpením pre tento štát využitie tzv. zručnosti slovenskej pracovnej sily alebo nízkych miezd. Druhá vec je, že zahraničný kapitál, zas ste nespomenuli iné firmy ako Volkswagen, ktorý si už zadáva na vysokých školách konkrétne výskumné akcie, konkrétne zadania na riešenie problémov, ktoré už nadväzujú na rozvoj vedy, techniky, s firmou Motorola takisto pripravené zmluvy by mali predznamenať aj presun výskumných kapacít na Slovensko súbežne s rozvojom alebo oživením elektrotechnickej výroby. Samozrejme, aj slovenská cesta privatizácie zabezpečuje nielen rozvoj kapacít či v chemickom, strojárskom, hutníckom priemysle, ale zachováva aj kapacity vedy, výskumu, kde v ďalšom strednodobom období zakladáme a predpokladáme výraznejšiu zdrojovú a personálnu orientáciu týmto smerom. Čo sa týka vývozu kapitálu, predsa máme na Slovensku predimenzované kapacity stavebníctva, stavebných hmôt, potravinárskeho priemyslu, chemického priemyslu. Znamená to, že nie je možné jednostranne negatívne hodnotiť, že v podkapitalizovanej ekonomike si dovolíme vyvážať kapitál. Treba ho vyvážať a chemické i stavebné firmy, ktoré sa zapojili do vývozu kapitálu, ho veľmi efektívne realizujú na zahraničných trhoch a otvárajú si vlastne trhy pre kapacity, ktoré by na Slovensku vzhľadom na ohraničenosť trhu neboli využité. Čo sa týka reštrukturalizácie bánk, opäť ste použili údaje, ktoré sa vám hodia, teda v prvom kvartáli, a nie údaje trebárs za celý rok 1997, keď došlo k výraznému zlepšeniu pozície bánk. Na druhej strane je pravdou a nepopieram, že prvý kvartál naznačuje určitú zmenu, samozrejme, ale v reakcii na isté opatrenia centrálnej banky to znamená pritvrdenie celého systému. Podobná situácia je napríklad aj v Českej republike, kde v dôsledku opatrení centrálnej banky došlo k sprísneniu vlastne vykazovania parametrov jednotlivých komerčných bánk. A má tu za ušami svoje aj centrálna banka, pretože ak 6,3-násobne vzrástli zisky komerčných bánk, je namieste otázka aj pre centrálnu banku, a je to zrejmé, že skutočne doslovne sa tu "pakujú" banky alebo pobočky bánk so zahraničnou účasťou, ktoré sú v podstate utlmené z hľadiska úverových činností a profitujú len na určitých situáciách, ktoré na slovenskom peňažnom trhu existujú a v podstate zneužívajú určitú situáciu na peňažnom trhu. Tu je nositeľom opatrení predovšetkým centrálna banka, ktorá má na to konkrétne nástroje. Čo sa týka majetkovej ujmy, ktorú ste spomínali, je pravdou, že záväzok štátu platí, ale vždy vo výške, ktorá je určená štátnym rozpočtom. Pokiaľ rozhodnutie Národnej rady bolo, že v roku 1998 sa táto ujma uhrádzať nebude, tak sa nebude. Druhá vec je, že tento záväzok sa nestratil. Čo sa týka celkového hodnotenia, my sme nikdy neskrývali, pokiaľ sme povedali, a znovu zacitujem tie závery alebo ich nebudem citovať, ale jednoducho si treba uvedomiť, že ak Svetová banka, Medzinárodný menový fond, autority Európskej únie hodnotia ekonomickú sociálnu situáciu Slovenskej republiky v globále, tak ju hodnotia veľmi vysoko a hodnotia ju v pozícii, v rovine, že Slovenská republika plní trebárs predpoklady na vstup do Európskej únie, pokiaľ ide o ekonomickú a sociálnu situáciu. A my nikdy nepovieme, aj v telezii som vždy povedal "ale". To "ale" znamená, že je tu množstvo štrukturálnych problémov, množstvo transformačných problémov, množstvo problémov viazaných na ekonomickú nerovnováhu a jednoducho sa nimi treba zapodievať tak, ako sme sa nimi zaoberali počas uplynulých štyroch rokov. Ale nezvratne sa do histórie zapíše to, čo povedala napríklad Svetová banka alebo Medzinárodný menový fond, že slovenské orgány môžu byť hrdé na dôležité hospodárske výsledky od samostatnosti vrátane rýchleho rastu a relatívne nízkej inflácie. Vážené dámy, páni, toto vojde do histórie. Ďakujem pekne.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4932 || sorted: SK_term_1.tsv:line=4933-->
            <u xml:id="ParlaMint-SK_1998-07-15-t1m49.u152" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u152.p1">Ďakujem pánu podpredsedovi. Pán poslanec Baránik má len oznam.</seg>
            </u>
            <!--orig: SK_term_1.tsv-line4933 || sorted: SK_term_1.tsv:line=4934-->
            <u xml:id="ParlaMint-SK_1998-07-15-t1m49.u153" who="#MichalBaránik.1928" ana="#regular">
               <seg xml:id="ParlaMint-SK_1998-07-15-t1m49.u153.p1">Vážené kolegyne, kolegovia, zvolávam výbor pre financie, rozpočet a menu o 17.30 hodine na prerokovanie tlače 1040. Ďakujem.</seg>
            </u>
            <!--orig: SK_term_1.tsv-line4934 || sorted: SK_term_1.tsv:line=4935-->
            <u xml:id="ParlaMint-SK_1998-07-15-t1m49.u154" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u154.p1">Nech sa páči, pán minister.</seg>
            </u>
            <!--orig: SK_term_1.tsv-line4935 || sorted: SK_term_1.tsv:line=4936-->
            <u xml:id="ParlaMint-SK_1998-07-15-t1m49.u155" who="#VojtechTkáč.1949" ana="#regular">
               <seg xml:id="ParlaMint-SK_1998-07-15-t1m49.u155.p1">Vážená Národná rada, nie som si istý, či nebudem musieť so SDĽ robiť po voľbách koalíciu, takže budem tiež láskavý v tejto situácii a nebudem hovoriť všetko, čo si myslím. Chcel by som v tejto súvislosti povedať niektoré fakty, pretože buď pani poslankyňa nevie, čo dnes hovorí, alebo nevie, čo riadila v roku 1994. Povedali ste takúto vetu, písal som si to tiež na ľavú stranu, ako povedal pán Weiss, že sme zahli papier a na ľavú stranu sme písali niektoré veci o zahraničnej politike. Mimochodom, je mi ľúto, asi išiel nakrúcať televízny silvestrovský program, lebo minule som ho na Silvestra videl v televízii. A tiež naňho som chcel reagovať, pretože to je taká politika ako jogurt Danone. Je to bez tuku, žltobiele a je to zakysnuté. Pozitívne výsledky, povedali ste, čo ste nám nechali po vašej vláde, tak vám poviem, čo ste nechali v Národnej poisťovni - po novom už v Sociálnej poisťovni, od 1. novembra bol zákon -, deficit v dôchodkovom fonde 1,25 mld. Sk ste nechali, pretože ste neplatili do tohto fondu zo štátneho rozpočtu, tak ako vám kázal zákon. Potom vo vašom militantnom "plátku" pán poslanec Kováč mal raz taký článok, v ktorom napadol vládu, túto vládu, že je to zlodejská vláda, lebo neplatí. Ale táto vláda platila presne podľa zákona. Vy ste neplatili podľa zákona a 60 mil. Sk, pani poslankyňa, sú penále, ktoré sa platili cez VÚB aj Poštovej banke, a o ktoré ste obrali našich dôchodcov za to, že sa neplatili povinné platby do Fondu dôchodkového zabezpečenia. Toto je jeden problém, ktorý sme od vás prebrali. Nesplnili ste 54 % generálnej dohody na rok 1994. Bolo to vyhodnotené zo strany odborárov, v závere vašej vlády ste tiež už nevyjednávali. A keď pán Weiss pred chvíľou povedal, že si vie predstaviť nástup novej vlády, nových demokratických slobodných síl, tak by som len chcel pripomenúť, že už také sily boli pri vláde vtedy, keď ste tak vychvaľovali tých prvých deväť mesiacov a skončilo sa to tak, že pani štátna tajomníčka za SDĽ si písala listy s pánom ministrom za KDH. Vôbec nekomunikovali a korešpondovali prostredníctvom listov. V tejto súvislosti ste začali hovoriť o Svetovej banke. Spomínam si na jednu príhodu - pretože Svetovú banku prijímam 20. júla, to je v pondelok o 10.00 hodine - a spomínam si na jeden taký deň, teraz by som musel nájsť v diári dátum, keď ste večer v Pressclube vystúpili, že ak Mečiar vyhrá voľby, tak sem nepríde zahraničný kapitál a zahraničné inštitúcie nás budú ignorovať. To ste povedali v Pressclube. Stalo sa to ráno v ten istý deň, keď pán Brocka mal vedenie a s pánom Rusiňákom neprijali misiu Svetovej banky. Presne v ten istý deň ráno sa to stalo. Osobne som cestoval vtedy do Vranova v rámci opozície. Tak to sa stalo v ten istý deň ráno, keď pani Schmögnerová toto oznámila. V tejto súvislosti by som chcel uviesť, že vo vzťahu k Svetovej banke ako mimoriadne závažnej inštitúcii máme vynikajúcu spoluprácu, že ste nedočerpali alebo neprečerpali vôbec grant od japonskej vlády v roku 1994 a že ste lživo uviedli do programového vyhlásenia vlády, už sa opakujem zo včera, že za rok 1993 až do marca 1994 sa zastavila sociálna transformácia. Pritom bol ten istý podpredseda vlády aj za vás, aj za nás, ktorý nás riadil a zodpovedal za sociálnu transformáciu. Toto ste napísali do textu, takže toto sme zdedili. Jeden nepodarený návrh zákona o doplnkovom pripoistení ste už mali v parlamente, museli sme ho potom sťahovať a museli sme ho potom urobiť znovu. Ani reformné kroky, ktoré boli rozbehnuté, sa neuskutočnili. A vo vzťahu k verejnoprávnym inštitúciám ste - aby som tiež nekritizoval vašou metódou - postavili múdry zákon o Sociálnej poisťovni. Okrem dlžoby ste ale nechali rozhasené fondy v Národnej poisťovni a súboj medzi generálnym riaditeľstvom a vedením jednotlivých fondov. Čo SDĽ vyprodukovala v tom čase, bol zaujímavý model, aby Národná poisťovňa vyrábala mopedy. Toto bol projekt, ktorý vaši funkcionári v Národnej poisťovni nechali a bolo to tam pripravené z prostriedkov poistencov, čiže inštitúcia základného dôchodkového a nemocenského poistenia mala pripravenú výrobu mopedov. Teraz neviem, ako ste to mysleli raz vo výbore, keď ste ma kritizovali, prečo nejdeme v sociálnom a dôchodkovom zabezpečení čílskou cestou. Včera som dostatočne vysvetľoval, že sa tu chystá sociálna lúpež tisícročia, nie storočia, keď chcete znova alebo niekto chce, nie vy, pardon, ale sú tu sily, ktoré to už majú na papieri a chcú vyrabovať Sociálnu poisťovňu, ktorá má dnes 90 mld. Sk, a chcete zaviesť čílsku cestu súkromných fondov s rozdelením vlastníctva do týchto fondov tak, aby občan lietal medzi fondmi v základnom systéme. Je to v programe Slovenskej demokratickej koalície. Vážení, to je nebezpečnejšia hra, ako je hra o plyn, energiu a o veci, ktoré budete dnes alebo ďalej riešiť v návrhu na uskutočnenie referenda. Ja byť v SDĽ, tak maximálne kričím v tejto oblasti. V tejto súvislosti by som ešte chcel uviesť, že je tu jedna vec, a to je nenávisť, žlč a zloba, a potom jedna vec sú fakty, pokoj a racionálny prístup k plneniu úloh, ale aj racionálne strávenie toho, že sa do opozície nešlo. A keď mi pán Weiss vykladal, akí sme nedemokratickí, tak by som sa ho chcel spýtať - škoda, že odišiel nakrúcať televízny Silvester -, aký on bol demokrat, keď v marci vystúpil na tribúnu zase ako Danone. Povedal pánu Mečiarovi, aby odstúpil, a potom o niekoľko týždňov mu pán Kanis vykričal v Krokoch, že to nemal odsúhlasené ani v straníckom orgáne. Tak akú stranícku disciplínu a subordináciu straníckeho kolektívneho rozhodovania má alebo mala Strana demokratickej ľavice v tomto období? Vraciam sa k prvej vete, že by bolo zaujímavé diskutovať o týchto veciach, ale bez systému Danone, a teším sa na diskusiu so slušnými a múdrymi ľuďmi zo Strany demokratickej ľavice. Ďakujem vám za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4936 || sorted: SK_term_1.tsv:line=4937-->
            <u xml:id="ParlaMint-SK_1998-07-15-t1m49.u156" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u156.p1">Ďakujem. Nech sa páči, pán Ftáčnik. Ešte predtým pán minister. <vocal type="noise"><desc>Hlasy a šum v sále.</desc></vocal> Pokoj, vážení. Nech sa páči, pán minister.</seg>
            </u>
            <!--orig: SK_term_1.tsv-line4937 || sorted: SK_term_1.tsv:line=4938-->
            <u xml:id="ParlaMint-SK_1998-07-15-t1m49.u157" who="#MiroslavMaxon.1951" ana="#regular">
               <seg xml:id="ParlaMint-SK_1998-07-15-t1m49.u157.p1">Vážené dámy, vážení páni, sedím tu druhý deň a pozorne počúvam. Myslím si, že treba rešpektovať to, že nie je potrebné na každú reakciu od člena vlády reagovať. Ešte raz upozorňujem, sedím tu druhý deň bez toho, aby som vystúpil a chcel by som sa k niektorým veciam vyjadriť. Predovšetkým mi dovoľte povedať, že ma veľmi mrzí celkový priebeh prerokúvania tohto dokumentu, a dovoľte mi aj niektoré veci skritizovať. V prvom rade by som chcel skritizovať pána poslanca Fica, ktorého si, mimochodom, pre mnohé jeho profesionálne schopnosti veľmi vážim, ale je maximálne nekorektné, keď pred hodinou vyzýva, aby sem prišli všetci členovia vlády a o chvíľu na to sám odíde. A dovoľte mi ešte jednu poznámku, pokiaľ ide o pána poslanca Fica. Pätnásť alebo bezmála šestnásť rokov som bol v komunite družstevníkov, takže sa ohradzujem voči tomu, čo tu povedal, že nie sme na žiadnej družstevnej schôdzi. Môžem vás ubezpečiť, že tých 16,5 roka sa družstevníci, s ktorými som žil, pracoval, mnohokrát správali kultivovanejšie, rozumnejšie a vyspelejšie, ako sa správajú mnohí v parlamente. <kinesic type="applause"><desc>Potlesk.</desc></kinesic> Pán poslanec Mikloško, ak máte detskú izbu, ak ste teda mali detskú izbu, tak by som sa zamyslel nad tým, čo ste žartom povedali pánu podpredsedovi Húskovi a išiel by som sa mu za to ospravedlniť. Povedali ste to asi pred dva a pol hodinou. Ak by ste to povedali mne, zobral by som to tak, že som mladší a máte na to isté právo. Ale zvážte, nie všetko, čo sa povie žartom, sa dá za žart v tejto snemovni pokladať. Vážené dámy a páni, chcel by som pani poslankyni Schmögnerovej poďakovať za poctu, ktorú som od nej získal tým, že vyhlásila, že je to po prvýkrát, čo sa ukazuje, že minister financií nie je znalý zákona. Pani poslankyňa Schmögnerová, chcem vás ubezpečiť, že som znalý zákona a súčasne vás chcem upozorniť, že vo vašom vystúpení ste najmenej trikrát prezentovali, že vy nepoznáte zákon. Sme na pôde snemovne, napríklad povedali ste, že podľa zákona 192 § 4 ods. 2 má prejsť - nie, vy ste povedali, mám to poznačené, mali by sme sa vyjadrovať podľa možnosti presne - prevod všetkých strategických podnikov má prejsť na rezorty. Tak prevod strategických podnikov nemá prejsť na rezorty, má dôjsť len k prevodu výkonu právnických práv zmluvou. To je po prvé. A po druhé, pani poslankyňa Schmögnerová, nie všetkých strategických podnikov. Tie, ktoré sú explicitne uvedené v § 3. Tie, ktoré sú v § 3 uvedené plus tie dve skupiny, ktoré boli. Nechcem byť perfekcionalista, ale myslím si, že pokiaľ sa o týchto veciach hovorí, tak by sa malo hovoriť do dôsledku a správne. Chcel by som ešte povedať niekoľko poznámok, dámy a páni. Osobne som presvedčený, že hodnotíme výsledky, hodnotíme plnenie programového vyhlásenia vlády, za ktorým sú výsledky, ale nemali by sme zabudnúť na to, že 653 alebo 654 mld. hrubého domáceho produktu v roku 1997 nevytvorila vláda Slovenskej republiky. Tých 653 alebo 653,9 mld. hrubého domáceho produktu vytvorili ľudia práce, vytvorili manažéri na strednom stupni riadenia, vytvorili štátne orgány, vytvorila vláda a vytvoril aj parlament. Pokiaľ robíme odpočet, tak by sme sa mali spravodlivo podeliť o to, kto má akú zásluhu na tom a aké podmienky na to, že sa hrubý domáci produkt v objeme 653,9 mld. v roku 1997 vytvoril. Niekoľko poznámok aj k tomu, čo odznelo včera. Nemám výhrady voči tomu, ak sa to bude realizovať - diskutovalo sa o raste nominálnych miezd, diskutovalo sa o raste reálnych miezd, dokonca sa spomenuli aj údaje za 1. štvrťrok tohto roku. Samozrejme, je možné, aby vzrástli mzdy o 100 %, ale potom treba povedať, ako sa bude vyvíjať stabilita meny vo vzťahu k devalvácii, aká bude inflácia. Myslím si, že sa dá veľmi lacno sľúbiť a povedať, že mzdy vzrastú o 100 %, ale treba aj povedať, či o ten 100-percentný nárast si bude môcť občan kúpiť aspoň polovičku toho, čo si môže kúpiť dnes. Ak mi dovolíte, nechcem vás zaťažovať číslami, ale sú to štatisticky verifikované údaje, ktoré nemôže nikto spochybniť a týchto pár čísel musím povedať. Podiel schodku na hrubom domácom produkte sa dodržal, pani poslankyňa Schmögnerová, v stanovených rámcoch programového vyhlásenia. Len na jasnejšiu ilustráciu, podiel schodku hrubého domáceho produktu sa znížil z 3,5 % v roku 1994 na 1,8 % v roku 1997, pričom, samozrejme, štatisticky nehodnotím rok 1995, ktorý bol z hľadiska rozpočtového hospodárenia najoptimálnejší a bol teda prebytok 0,8 % vo vzťahu k hrubému domácemu produktu. Aj v diskusii niekoľkokrát boli kritizované záväzky z prijatých úverov, ktoré sa stali, samozrejme, súčasťou štátneho dlhu, podobne ako deficit štátneho rozpočtu. Štátny dlh, áno, je pravda, vzrástol z roku 1994 zo 105,9 alebo 106 mld. na 135 mld. v roku 1997. Napriek tomu pomer štátneho dlhu k hrubému domácemu produktu sa držal v prijateľných hodnotách. Ak v roku 1994 predstavoval 24 %, klesol v roku 1997 na 20,7 %. Pokiaľ sa hovorilo o verejnom dlhu, teda štátneho dlhu vrátane dlhu obcí, štátnych fondov a poistných fondov, ku koncu roku predstavoval 24 % z HDP, pričom v roku 1994 predstavoval 24,6 % z HDP. Ešte uvediem niekoľko čísel, čo sa týka daňového zaťaženia subjektov. Jednoznačne možno povedať, že v tomto smere sa programové vyhlásenie splnilo, pretože daňové zaťaženie subjektov sa nezvýšilo, ani v budúcnosti sa neuvažuje nad jeho zvýšením. Daňové zaťaženie miezd počítané ako podiel dane zo závislej činnosti na objeme vyplatených miezd sa znížilo z 9,6 % v roku 1995 na 8,7 % v roku 1997. A dovolím si uviesť ešte jeden veľmi dôležitý údaj. Znížilo sa aj daňové zaťaženie peňažných príjmov domácností všetkými daňami, t. j. z 35,9 % v roku 1995 na 29,8 % v roku 1997. Neviem, čo ste mali na mysli, pani poslankyňa, v oblasti dane z príjmov, pretože dynamika legislatívnych zmien bola veľmi veľká. Jedine, čo nebolo celkom v kontexte so zámermi vlády Slovenskej republiky v oblasti legislatívy, bola milionárska daň. Milionárska daň sa prijala na základe poslaneckej iniciatívy, teda nie je súčasťou vládnej koncepcie. Pokiaľ sme diskutovali a kritizovali ste oblasť dane z príjmu právnických osôb, mohol by som vymenovať všetky dôvody, prečo vývoj dane z príjmov je taký, aký je. Dôvody sa dajú rozdeliť do troch skupín. Jedna skupina je veľká dynamika legislatívnych zmien, predovšetkým týkajúcich sa výnosu tejto dane, čo potom súvisí s tou druhou oblasťou, a to je oblasť investovania podnikov. Tretia oblasť je tá, ktorá sa veľmi často spomína a diskutuje sa o nej, je to daňová disciplína subjektov, ktoré sú platcami tejto dane. Včera som poskytol všetkým médiám, ktoré sa zúčastnili na tlačovej besede na ministerstve financií, presný prehľad poklesu výnosu dane z príjmu pri rozhodujúcich podnikoch. Nakoniec tieto údaje boli zverejnené aj v odbornej tlači v predchádzajúcom období. Na základe sumáru týchto podnikov je jasné, čo sú dôvody tohto zníženia. Pokiaľ sa diskutovalo alebo pokiaľ bola pripomienka k DMD Holding, myslím si, že výbor pre financie, rozpočet a menu ešte na základe mojej iniciatívy dostal alebo mal dostať komplexnú informáciu, a myslím si, že táto informácia o činnosti DMD Holding bola prerokovaná v tomto výbore. Samozrejme, nemôžem povedať - lebo to nie je celkom oblasť, ktorej sa venujem -, či sa naplnili všetky predstavy tohto zoskupenia, ale myslím si, že táto skupina okolo DMD Holding zohrala pozitívnu úlohu pri reštrukturalizácii, stabilizácii a v niektorých prípadoch záchrane predovšetkým strojárskych podnikov, kde je DMD akcionárom. Nakoniec sa to analogicky týka aj Závodov ťažkého strojárstva v Dubnici. Už som novinársku verejnosť o tom informoval, ale dovoľte mi, aby som pripomenul aj ctenému parlamentu skutočnosť, že revitalizačná komisia pod mojím vedením nielenže zasadá, zasadala - myslím si, päťkrát -, ale aj schválila 16 projektov. Na týchto 16 verdiktov sa pripravuje písomné rozhodnutie a tieto podniky budú plynulo zaradené do procesu revitalizácie. Očakávame, že v krátkom období budú nasledovať ďalšie podniky. Chcel by som, aby nastala istá väčšia diverzifikácia podľa odvetví, aby z každého odvetvia predkladali projekty príslušní rezortní ministri. Korektne treba priznať, že z toho veľkého počtu, o ktorom sa hovorilo, že je 1 200 projektov, nakoniec základné kritériá spĺňalo 200 a z tých 200, aj to treba objektívne povedať, sme mohli prerokovať a schváliť v revitalizačnej komisii 16. Mnohé z projektov, ktoré majú reálnu šancu, aby prešli v revitalizačnej komisii, boli vrátané na dopracovanie. To, že sa schválilo 16 projektov, nie je len prezentácia, že s tými všetkými boľačkami, ktoré zákon má, predsa v reálnej, hospodárskej a ekonomickej praxi fungovali, ale je to aj príspevok k tomu, aby naozaj k ozdraveniu týchto firiem došlo. Myslím si, že neprezradím žiadne tajomstvo, keď poviem, že rozhodujúcou mierou sa na revitalizácii bude podieľať Všeobecná úverová banka a prostredníctvom ministerstva financií a Národnej banky Slovenska predovšetkým štátny peňažný ústav - Konsolidačná banka. Vidím, že prišiel pán kolega Vaškovič. Včera s novinármi sme veľmi kriticky rozoberali kapitálový trh na Slovensku. Myslím si, že obrazom úrovne kapitálového trhu na Slovensku sú aj účastníci kapitálového trhu. Myslím si, že sa korektne zhodneme v tom, že akokoľvek by bola perfekcionistická legislatíva, tak treba dlhodobo budovať ešte profesionálne, ale aj etické vlastnosti účastníkov kapitálového trhu. Myslím si, že je to cesta, ktorá stojí pred nami, a nemyslím si, že bola nastúpená celkom najhoršie. Objektívne treba povedať, že významnou mierou negatívne ovplyvnila kapitálový trh skutočnosť, ktorá sa udiala s investičnými fondmi, ktoré sa v rozpore so zákonom pretransformovali na akciové spoločnosti. Dnes ministerstvo financií aj minister financií ako štatutárny zástupca tohto úradu stojí, teda všetci stojíme pred problémom čo s týmito akciovými spoločnosťami. Ak by sme im dali povolenie obchodovať s akciami, čo si myslím, že treba naozaj veľmi dôkladne zvážiť, tak by sme vlastne potvrdili, že súhlasíme s tým, že sa pretransformovali nie v súlade s legislatívou. Na druhej strane objektívne musíme priznať, že sa tými akciami jednoducho na kapitálovom trhu neobchoduje, lebo sa nemôže, ale prevody týchto akcií naďalej prebiehajú, no mimo kapitálového trhu. A myslím si, že toto významným spôsobom ovplyvnilo situáciu. Mohli by sme diskutovať o tom, čo vlastne teraz ministerstvo financií v tomto smere robí. Mám na mysli investičné fondy. Či sa ministerstvo financií tvári, že ochraňuje drobných akcionárov, ktorí nakoniec už o svoj majetok prišli, alebo či spraví reálne kroky v tom, aby dalo súhlas na obchodovanie s týmito akciami. Určite všetci uznáte, že to nie je len ekonomické rozhodnutie, je to rozhodnutie aj politické. Myslím si, že náš kapitálový trh ani neutrpí, ani nenastane nejaká osobitná dynamika, keď počkáme s týmto rozhodnutím po voľbách. Myslím si, že pán podpredseda vlády upozornil na to, že naozaj sa každý rok optimalizuje podiel výnosových daní vo vzťahu k mestám a obciam. Na druhej strane korektne sme priznali, že obce nemajú optimálny objem prostriedkov na výkon samosprávnych činností a iného poslania, ktoré obce majú. Ale treba objektívne povedať aj to, že rozhodne sú na tom lepšie, ako je na tom štátny rozpočet. Ak by ste dovolili, hovoril som niekoľko čísel, ešte predsa len pár uvediem. Objem výdavkov systému zdravotného poistenia v roku 1994 predstavoval spolu sumu 19,3 mld. korún, 26,7 mld. to bolo v roku 1995, 36,2 mld. v roku 1996 a 40 mld. v roku 1997. Okrem toho si myslím a nikto mi nevyvráti môj názor, že štát je len jedným z účastníkov zdravotnej starostlivosti a poistné hradené štátom predstavuje iba čiastočný, a nie rozhodujúci vstup do systému povinného zdravotného poistenia. Tieto čísla som uviedol predovšetkým preto, aby sme si uvedomili dynamiku rastu týchto výdavkov a, vážené dámy a páni, porovnajme to s dynamikou rastu výdavkov ktoréhokoľvek odvetvia. Myslím si, že keď toto porovnanie spravíme, tak naozaj nemožno konštatovať, že zásadný problém zdravotníctva Slovenskej republiky je v jeho zdrojových možnostiach. Mne, samozrejme, neprislúcha hodnotiť zahraničnú politiku. Ale pán poslanec Weiss spomenul celkovú slovenskú izoláciu. Tá izolácia bola prezentovaná aj prostredníctvom niektorých ekonomických bariér. Vážené dámy a páni, počas výkonu mojej funkcie som sa ani raz nestretol so zahraničným partnerom, ktorý by mal zásadnejšie výhrady voči našej spolupráci a môžem vám naozaj zodpovedne povedať, že so všetkými zahraničnými partnermi, o spoluprácu ktorých mala Slovenská republika prezentovaná ministerstvom financií záujem, sme sa dohodli. Chcel by som to prezentovať aj na celkom aktuálnej veci, ktorá sa udiala. Dnes počas obedňajšej prestávky som sa ako svedok zúčastnil pri podpise úverovej zmluvy s Kreditanstahl für Wiederaufbau. Využili sme obedňajšiu prestávku na to, aby sa táto zmluva podpísala v slávnostnej atmosfére. Približne 1 mld. Sk pôjde na podporu malého a stredného podnikania. A môžem vám povedať, že nemeckí partneri oblasť malého a stredného podnikania na Slovensku majú veľmi dobre zmapovanú. Definovali nám úzke miesta v tejto činnosti, ale veľmi pozitívne sa vyjadrili vo vzťahu k iným tranzitívnym krajinám aj čo sa týka stavu, ktorý nám vytýkate, že sa veľmi a veľakrát zanedbával. Dovolil som si teda reagovať niektorými číslami, niektorými faktami a niektorými úvahami na to, čo sa tu prezentovalo. Prirodzene, môžeme viesť ešte diskusiu o tom vážnom probléme, ktorý prezentovali viacerí, a to je úroková sadzba, ktorá v tomto období na slovenskom peňažnom trhu predovšetkým v oblasti podnikateľských úverov je. Súhlasím s tými, ktorí zastávajú názor, že sú mechanizmy na to, aby vláda aj svojou fiškálnou politikou, aj inými nástrojmi dokázala ovplyvňovať vývoj úrokových sadzieb. Je to ale záležitosť, ktorú možno ovplyvňovať. Dá sa, dámy a páni, spraviť aj administratívne riešenie, ale administratívne riešenie prináša mnohé riziká. Myslím si, že bolo správne, keď sme sa vybrali cestou trhových mechanizmov. A som presvedčený, že aj v tomto období sa nám naďalej bude dariť znižovať úrokové sadzby predovšetkým podnikateľských úverov. Nerád by som sa vyjadroval k celej diskusii ako politik, ale predsa na záver možno jednu myšlienku alebo jednu vetu. Nebudem hovoriť len za seba, budem hovoriť aj za viacerých členov vlády. Vážené dámy a páni, myslím si, že väčšina členov vlády nemá problém, že by chcela vládnuť a už vôbec si nemyslím, že byť vo vláde znamená mať moc. Osobne som presvedčený, že vládnuť je veľmi ťažké. Vládnuť je veľmi ťažké, pokiaľ sa realizuje aj v dlhšom časovom úseku, to znamená počas celého volebného obdobia. Verte mi, keď to hovorím, tak viem, prečo to hovorím. Sedel som aj v poslaneckých laviciach a teraz v tomto období som členom vlády. Rozhodujúca časť mojich kolegov nie je postihnutá syndrómom moci, rozhodujúca časť mojich kolegov, a týka sa to aj mňa. Bola tu otázka, čo budeme robiť, ak nebudeme pri moci. Podotýkam ešte raz, nemyslím si, že vládnuť znamená mať moc. Medzi tým vidím veľmi veľký rozdiel, ale môžem vám zodpovedne povedať, pokiaľ nebudeme vládnuť a pokiaľ ani ja nebudem vo vláde, tak nebudem z toho robiť žiadnu tragédiu a budem sa živiť poctivou prácou tak, ako som sa živil doteraz. Musím, bohužiaľ, konštatovať, že sa to netýka niektorých z tých, ktorí nás kritizovali, že sa v predchádzajúcom období živili poctivou prácou. Ďakujem pekne za pozornosť.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4938 || sorted: SK_term_1.tsv:line=4939-->
            <u xml:id="ParlaMint-SK_1998-07-15-t1m49.u158" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u158.p1">Ďakujem. Nech sa páči, pani Schmögnerová sa hlási s faktickou poznámkou.</seg>
            </u>
            <!--orig: SK_term_1.tsv-line4939 || sorted: SK_term_1.tsv:line=4940-->
            <u xml:id="ParlaMint-SK_1998-07-15-t1m49.u159" who="#BrigitaSchmögnerová.1947" ana="#regular">
               <seg xml:id="ParlaMint-SK_1998-07-15-t1m49.u159.p1">Ďakujem pekne. Chcem len podotknúť, že som žiadala o faktickú poznámku po vystúpení pána podpredsedu vlády a neumožnili ste mi to. Škoda, že tu pán podpredseda vlády nesedí. Chcela by som byť ešte láskavejšia, ako bol on, a chcela by som mu veľmi láskavo položiť otázku. Ak vláda Slovenskej republiky robila takú dobrú hospodársku politiku, prečo sa nepodarilo udržať výsledky z roku 1994 a z roku 1995 aj v nasledujúcich rokoch 1996, 1998, osobitne napríklad v štátnom rozpočte, bežnom účte platobnej bilancie, inflácii, ba dokonca sa zastavil aj pokles miery zamestnanosti. Naopak, miera nezamestnanosti išla smerom nahor. Chcela by som povedať aj pánu podpredsedovi vlády, že už poznáme jeden vtip z minulého režimu o globále. Ale ak sa naozaj v globále hodnotí slovenské hospodárstvo tak vysoko, prečo sa potom znížil rating slovenského hospodárstva? Znížil sa niekoľkými agentúrami a odrazilo sa to, bohužiaľ, na vysokom raste úrokových sadzieb, a dokonca aj v prípade, keď si požičal v zahraničí štát. Pán minister Tkáč, viete, vy ste lepší demagóg ako minister, a pritom ste veľmi arogantný minister, ale už ním dlho nebudete. <vocal type="noise"><desc>Hlasy z pléna.</desc></vocal> Chcela by som povedať len jednu, jedinú vec. Uviedli ste, že vláda v roku 1994 splnila generálnu dohodu iba na neviem koľko percent, ale zabudli ste povedať, že vy ste pre istotu posledné dva roky generálnu dohodu ani nepodpísali, aby ste nemuseli pravdepodobne vykazovať jej plnenie a úspešne ste prispeli k tomu, že sa rozbila tripartita. Pánu ministrovi Maxonovi len toľko, možno, že budeme mať príležitosť, aby sme si povedali, na úkor čoho ste získali dobré výsledky v deficite štátneho rozpočtu. Ďakujem.</seg>
            </u>
            <!--orig: SK_term_1.tsv-line4940 || sorted: SK_term_1.tsv:line=4941-->
            <u xml:id="ParlaMint-SK_1998-07-15-t1m49.u160" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u160.p1">Ďakujem. Chcem len pani Schmögnerovú upozorniť, že § 28 ods. 1 hovorí: "Predsedovi Národnej rady, podpredsedom Národnej rady, prezidentovi republiky a členom vlády sa udelí slovo kedykoľvek, ak o to požiadajú." <kinesic type="applause"><desc>Potlesk.</desc></kinesic> Ďakujem. Nech sa páči, pán minister Tkáč.</seg>
            </u>
            <!--orig: SK_term_1.tsv-line4941 || sorted: SK_term_1.tsv:line=4942-->
            <u xml:id="ParlaMint-SK_1998-07-15-t1m49.u161" who="#VojtechTkáč.1949" ana="#regular">
               <seg xml:id="ParlaMint-SK_1998-07-15-t1m49.u161.p1">Keby chcel nejaký maliar maľovať chodiace absolútno, tak pani Schmögnerovú by som odporučil, aby ju namaľoval. <kinesic type="applause"><desc>Potlesk.</desc></kinesic> Nebudem reagovať na vaše útoky ani na prívlastky arogantný atď. Chcel by som opísať jednu príhodu. Dobre? A keď mi nebudete veriť, tak sa opýtajte pána doktora Rusiňáka, ktorý je teraz poradcom SDĽ. On vám povie, ako to bolo. Do programového vyhlásenia Moravčíkovej vlády ste napísali, že sa zastavila sociálna transformácia. Tam som si prestal vážiť ľudí, ktorých som uznával aj ako oponentov, aj ako ľudí, ktorí by boli proti. A potom pracovalo vedenie ministerstva, všetci hovorili, že vtedajší minister práce bol ako Remek, keď bol v kozme, a pani Woleková mu vždy dávala po rukách, keď sa chcel niečoho dotknúť, aby niečo nepokazil, teda tento rezort riadila pani Woleková. Čiže SDĽ doteraz ľutuje, že sa tak stalo, pretože v sociálnej oblasti sa urobili veci, ktoré sa urobili. No a pán Rusiňák vtedy na vedení - to je terajší expert SDĽ - požiadal o to, čo majú robiť s koncepciou transformácie sociálnej sféry, teda so sociálnou reformou, lebo mňa pán Roman Kováč vtedy pol roka prehováral, aby som prišiel z Prahy, a tak sme sa spolu dohodli, že budeme robiť sociálnu reformu, my sme ju rozvinuli. A pani Woleková - dúfam, že si to aj pán doktor Bariník hore zapisuje pre Konfederáciu odborových zväzov - pani Woleková vtedy povedala takúto vec, že založte tú sociálnu reformu do zásuviek do stola, a keď odbory budú príliš vyskakovať, tak ju potom vytiahneme. To je všetko, pani poslankyňa, a teším sa, že po voľbách budem spolu s vami diskutovať bez emócií a bez politiky. Všetko najlepšie vám želám vo voľbách. Pevne verím, že budete mať s volebnými úspechmi problémy, a keby som chcel so stranou prehrať voľby, tak si vás najmem.</seg>
            </u>
            <kinesic type="applause">
               <desc>Potlesk.</desc>
            </kinesic>
            <!--orig: SK_term_1.tsv-line4942 || sorted: SK_term_1.tsv:line=4943-->
            <u xml:id="ParlaMint-SK_1998-07-15-t1m49.u162" who="#JánĽupták.1946" ana="#chair">
               <seg xml:id="ParlaMint-SK_1998-07-15-t1m49.u162.p1">Ďakujem pekne. <vocal type="noise"><desc>Hlasy z pléna.</desc></vocal> Áno, presne tak. Pán Ftáčnik, nech sa páči. Potom ide pán Čarnogurský.</seg>
            </u>
            <!--orig: SK_term_1.tsv-line4943 || sorted: SK_term_1.tsv:line=4944-->
            <u xml:id="ParlaMint-SK_1998-07-15-t1m49.u163" who="#MilanFtáčnik.1956" ana="#regular">
               <seg xml:id="ParlaMint-SK_1998-07-15-t1m49.u163.p1">Vážený pán predsedajúci, vážení členovia vlády, vážené kolegyne a kolegovia, ktorí máte ešte trpezlivosť, keď tu spolu sedíme, takže máme spolu trpezlivosť absolvovať tento maratón po defilé, ktoré sme mali možnosť vidieť v piatok a dnes máme príležitosť my ako opozícia. Ak boli sťažnosti na televíziu, len vás chcem informovať, že dnes televízia namiesto opozície opäť dáva zo záznamu vystúpenie predsedu vlády a jednotlivých podpredsedov. Dovoľte mi, aby som sa na úvod prihovoril pánu ministrovi Tkáčovi, k čomu ma inšpiroval úvod jeho predošlého vystúpenia. Vážený pán minister, vychádzam z toho, že my s Hnutím za demokratické Slovensko vládu zostavovať nebudeme, a preto nebudem láskavý, ale pravdivý. Svoje vystúpenie chcem určiť podpredsedovi vlády pánu Jozefovi Kalmanovi a dvom ministrom - pani ministerke Slavkovskej a pánu ministrovi Hudecovi. Vyplýva to z toho, že pracujem vo výbore pre európsku integráciu a výbore pre vzdelanie, vedu, kultúru a šport. V programovom vyhlásení vlády si vláda dala takýto cieľ: "Prioritou pre vládu je cieľavedomé približovanie sa k Európskej únii so zámerom získať plné členstvo v horizonte roku 2000." V odpočte podpredseda vlády pán Kalman uvádza: "Záverom je možné konštatovať, že vláda Slovenskej republiky počas svojho funkčného obdobia..." <vocal type="noise"><desc>Hlasy v sále.</desc></vocal> Môžem požiadať pána podpredsedu alebo predsedajúceho, aby ma nerušil vo vystúpení? Lebo on by to mal mať takpovediac v náplni. Zacitujem ešte raz, čo napísal pán Kalman vo svojom odpočte: "Záverom je možné konštatovať, že vláda Slovenskej republiky počas svojho funkčného obdobia splnila svoje záväzky z oblasti integrácie Slovenskej republiky do Európskej únie zakotvené v jej programovom vyhlásení, čo potvrdzuje" - podľa neho - "aj výsledok Luxemburského summitu Európskej únie, na ktorom sa rozhodlo o začatí rozhovorov o prijatí Slovenska do Európskej únie už v roku 1998." Podľa môjho názoru - a je to mierne povedané - ide o zavádzanie občanov. Objektívne treba povedať, že vláde sa darilo plniť záväzky v oblasti ekonomických kritérií a v prispôsobovaní slovenskej legislatívy legislatíve Európskej únie. Ale treba tiež povedať, že vláda zlyhala v naplnení hlavného cieľa, ktorý bol zapísaný v programovom vyhlásení, teda cieľavedomo sa približovať k Európskej únii so zámerom získať plné členstvo. Pred štyrmi rokmi bolo Slovensko naozaj v rovnakej pozícii ako jeho susedia Česko, Poľsko a Maďarsko, to znamená v prvej lige. Za štyri roky sa prepadlo do druhej ligy, čo sa vláda pokúša vo svojom odpočte zakryť. Áno, dokonca hrozilo, že bude dočasne vyradené z procesu európskej integrácie vôbec. To mala byť tá mínus jednotka. Aktivitou politikov, a to aj politickou aktivitou opozičných strán vrátane aktivít Strany demokratickej ľavice, sa podarilo dosiahnuť, že Slovensko z procesu nebolo vyradené. Myslím si, že je to dobrý signál pre všetkých občanov, ktorí tu žijú. V Luxemburgu sa rozhodlo, že intenzívne rozhovory o vstupe sa budú viesť s piatimi krajinami prvej ligy, to znamená s Českom, Poľskom, Maďarskom, Slovinskom a Estónskom. So Slovenskom sa rozhovory o vstupe nezačnú, hoci vláda sa to vo svojom odpočte pokúša občanom nahovoriť. Citáciu som vám uviedol. Rozhovory o vstupe sa nezačnú práve pre politiku tejto vlády v oblasti plnenia demokratických kritérií. Chcem sa vás opýtať, vážené kolegyne a kolegovia, ako aj členovia vlády, ako ste teda obhajovali záujmy Slovenskej republiky, ak ste počas štyroch rokov vašej vlády zhoršili pozíciu Slovenska v európskej integrácii oproti jeho susedom. Tu nepomôže opakovanie gerontokratických predstáv o zahraničných hegemónoch, nepriateľoch alebo sprisahaniach proti Slovenskej republike. Nepomôže ani obviňovanie opozície, že chce slúžiť zahraničným záujmom. Je to lož. Je to lož, ktorá má zakryť vaše neúspechy. My v Strane demokratickej ľavice si veľmi dobre uvedomujeme, aké je dôležité obhajovať štátne záujmy Slovenskej republiky v procese európskej integrácie. Nakoniec to tak robia všetky krajiny aj tie, ktoré už členmi Európskej únie sú. Uvedomujeme si tiež, že Slovensko má potenciál na to, aby bolo integrované v rovnakom čase ako jeho susedia, ale musí sa zmeniť spôsob uplatňovania moci, musí sa zmeniť plnenie demokratických kritérií. Podľa mňa sa na Slovensku musí zmeniť chápanie demokracie vrátane odmietnutia princípu, ktorý vyznáva súčasná vládna koalícia, to znamená princípu víťaz berie všetko. A takisto treba odmietnuť delenie občanov našej krajiny na dobrých a zlých, na proslovenské a protislovenské sily, a treba presadiť reálnu toleranciu voči odlišným názorom. Som hlboko presvedčený, že toto súčasná vládna koalícia nedokáže. Najmä to nedokáže Hnutie za demokratické Slovensko. Jednoducho je čas zmeniť veci k lepšiemu. Druhým mojím okruhom je oblasť kultúry. Považujem za smutné, že presadzovateľom filozofie netolerancie, rozdeľovania občanov Slovenskej republiky je práve minister kultúry Ivan Hudec. On to bol, kto označil Slovenskú akadémiu vied za semenisko protislovenských síl. O tom existuje písomný doklad. Aj on rozdeľuje umelcov a novinárov na proslovenských a protislovenských, pričom tí správni dostávajú štátne dotácie napríklad z fondu Pro Slovakia. Až nápadne to pripomína delenie na našich, oddaných veci socializmu, a tých druhých označovaných za protisocialistické živly. Je vhodné toto rozdeľovanie alebo takéto rozdeľovanie občanov ministrom kultúry? Človekom, ktorý by mal prvý presadzovať programové vyhlásenie vlády v časti morálna obroda spoločnosti, kde sa hovorí o obnove významu pôsobenia morálnych hodnôt, čo chcela vláda dosiahnuť širokým dialógom s cirkvami, podnikateľskými a mimovládnymi organizáciami. Súčasný minister sa v tejto oblasti, v schopnosti viesť dialóg, ukázal ako mimoriadne arogantný a nadutý človek, ktorý pripúšťal dialóg len s vybranými a vyhýbal sa dokonca aj parlamentnej kontrole. Veľmi dobrým dôkazom je príbeh o zriadení regionálnych kultúrnych centier, ktorý je v tomto parlamente dostatočne známy, takže sa obmedzím len na veľmi stručnú rekapituláciu. K 1. 7. 1996 zriadil minister kultúry regionálne kultúrne centrá v počte 38, hoci v apríli tohto roku bolo prijaté uznesenie vlády, ktoré mu ukladalo prispôsobiť celý projekt transformácie kultúry chystanému novému územnému a správnemu členeniu Slovenskej republiky. V septembri ten istý minister rozhodol o tom, že zmluvne prevedie záväzky voči regionálnym kultúrnym centrám na krajské úrady. V júni 1997, to znamená rok po zriadení regionálnych kultúrnych centier, predložil do parlamentu zákon, ktorý zlegalizoval postavenie regionálnych kultúrnych centier ako zariadení krajských úradov. Celý tento postup sprevádzali nezákonné kroky ministra a ministerstva kultúry. Ak chcete vedieť, o čo ide, sú to chýbajúce súhlasy ministerstva financií pri zriadení regionálnych kultúrnych centier, zanedbanie povinnosti oznámiť v Ústrednom vestníku zriadenie rozpočtových organizácií, absolútne chýbajúci legislatívny základ zmluvného prevedenia regionálnych kultúrnych centier pod krajské úrady a protiprávne financovanie regionálnych kultúrnych centier z rozpočtov krajských úradov v prvej polovici roku 1997. Na toto sa uskutočnil poslanecký prieskum, ktorého cieľom bolo overiť fakty či náhodou to, čo hovorím, nie sú veci, ktoré by boli nepodložené. Ale kolegovia pána ministra z vládnej koalície vo výbore ho kryli tým, že odmietali prerokovať výsledky prieskumu vo výbore už prakticky rok. Mám k dispozícii správu, v ktorej všetko, čo som povedal, je doložené zisteniami skupiny poslancov, aj opozičných aj koaličných, ktorá bola poverená vykonaním prieskumu. Som pripravený dať to k dispozícii komukoľvek, kto má záujem, vrátane novinárov, aby videli, že minister sa zakrýva ušľachtilými cieľmi v oblasti regionálnej kultúry, ale pri pochode po ním zvolenej ceste nepozerá na zákony, hoci na ne skladal ministerský sľub. Na margo regionálnych kultúrnych centier uvediem ešte jednu vetu. Nie je o nich ani jedno slovo v programovom vyhlásení vlády. Nechcem predlžovať vystúpenie k časti kultúra, ale chcem ešte urobiť jednu poznámku, pretože minister a jeho ministerstvo si zaslúži zhodnotenie aj v oblasti mediálnej politiky. Stručne poviem, že nie náhodou nazval toto ministerstvo môj priateľ spisovateľ Ladislav Ballek ministerstvom propagandy. Minister kultúry má svoj podiel na tom, že verejnoprávna televízia stratila svoj verejnoprávny charakter, že vláda nebola počas štyroch rokov schopná spracovať svoju mediálnu politiku a vytvoriť stabilné prostredie na fungovanie verejnoprávnych inštitúcií, že vláda napriek svojmu programovému vyhláseniu brzdí tok verejných informácií smerom k občanovi. Ak to zhrniem, minister kultúry má svoj podiel na tom, že sa rozdeľovali občania Slovenskej republiky. Má podiel na odmietaní dialógu, ktorý vláda prisľúbila, na nerešpektovaní vlastných zákonov touto vládou a na katastrofálnej mediálnej politike tejto vlády, čo nedávno priznal aj predseda vlády. Je zjavné, že aj tu je čas zlepšiť veci k lepšiemu. Tak ako sa kultúra ocitla na chvoste pozornosti vlády, podobne to vyzeralo aj s rezortom školstva. Výsledkom štvorročného pôsobenia súčasnej vládnej koalície je, že školstvo na Slovensku upadá. Musím sa vám priznať, že veľmi nerád to hovorím, pretože dlhý čas som sa snažil nahovoriť si, že školstvo stagnuje. Ale výsledkom vašej vládnej politiky je úpadok školstva. Výchova a vzdelávanie sa jednoducho nestali prioritou vládnej politiky napriek tomu, že investície do ľudských zdrojov sú jedny z najefektívnejších z hľadiska dlhodobého rozvoja krajiny. Školstvu v prvom rade chýba koncepcia, chýba mu jasne stanovený cieľ, a preto boli kroky vlády a ministerstva školstva len čiastkové a nesystémové. Ministerstvo síce v odpočte uvádza spracovanie koncepcie školstva, ale tá zostala utajená ešte aj pre poslancov Národnej rady a verejnosť jednoducho o nej nič nevie. Naše</seg>
            </u>
         </div>
      </body>
   </text>
</TEI>
